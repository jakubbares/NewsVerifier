[{
  "name": "",
  "opener": "Onemocnění covid-19 si nevybírá a nákazou si už kromě běžné populace prošla i řada profesionálních sportovců. Server iROZHLAS.cz oslovil biatlonistu Michala Krčmáře, cyklistu Ondřeje Cinka a MMA zápasníka Machmuda Muradova, jakým způsobem se s nemocí vypořádali a jak složitý byl po jejím překonání návrat do plného tréninku.",
  "text": "Trénují i několikrát denně, jsou relativně mladí a správná životospráva pro ně není povinnost, ale životní styl. Ani oni však neunikli novému typu koronaviru, který od loňského roku paralyzuje skoro celou planetu.Ačkoliv lékaři a odborníci popisují náročnější průběh nemoci hlavně u rizikových skupin obyvatelstva, nemusí to být pravidlem.O tom, že je nakažený, se Michal Krčmář dozvěděl 4. ledna, protože potřeboval mít negativní test na závody do Oberhofu.„Průběh jsem neměl vážný, příznaky jsem pociťoval tak osm dní a z toho na pět dní jsem přišel o čich a chuť. Měl jsem teda 37 stupňů teplotu, ale to na sobě ani nepociťuju. Kdybych neměl pozitivní test, tak vlastně ani nevím, že jsem nemocný,“ popsal Krčmář své dojmy z nemoci covid-19.Na jak dlouho ho nemoc vyřadila z tréninku, zatím nedokáže přesně odhadnout. „Stále za sebou ještě nemám poslední test, ale minimálně 14 dní už jsem bez tréninku. Pokud to půjde dobře, tak ale s trénováním začnu hned v pondělí,“ doufá devětadvacetiletý sportovec a na dotaz, jestli se v budoucnu nechá proti covidu očkovat odpovídá jednoznačně: „Ano, určitě.“Biker Ondřej Cink se o tom, že je pozitivní na covid-19, dozvěděl na soustředění ve Španělsku. „Je možný, že jsem se nakazil tam. Mohl jsem to ale chytit i od manželky nebo v obchodě, to zkrátka nevím,“ vzpomíná přední český biker.První dva dny byl hodně unavený a měl teploty, i když nijak vysoké. „Ta únava se stupňovala a sedm dní v kuse jsem ležel, nebyl jsem ničeho schopný, bolely mě klouby. Pak to přešlo na dutiny, ztratil jsem čich a chuť a nic necítím doteď,“ popisuje Cink.Nyní už trénuje. „První pocity byly takové, jako kdybych nikdy nedělal žádný sport. Každým dnem je to lepší, ale první den byl opravdu strašný, hrůza. Ta nemoc ze mě úplně všechno vysála,“ říká trochu smutně cyklista, který za rok na kole dokáže najezdit i přes 20 tisíc kilometrů. „A očkovat se určitě nechám,“ dodává třicetiletý rodák z Rokycan.Zápasník Machmud Muradov ztratil po nakažení čich. „Byl jsem trochu slabý a bolela mě strašně hlava. Teplotu jsem neměl, ale jak jsem pak začal drilovat, tak jsem měl kašel a nemohl jsem do toho prostě naskočit. Časem si to ale sedlo a po měsíci to bylo v pohodě. Člověk nesmí sedět na místě a říkat, že je nemocný, jinak ho to sežere,“ říká rezolutně borec, který zápasí v nejprestižnější organizaci UFC.Úplně z tréninku ho koronavirus vyřadil na dva až tři týdny. „Ale cítil jsem to ten měsíc zhruba. Teď už jsem v pohodě, byl jsem na kontrole ledvin, srdce, krve, protože to od nás chce organizace UFC, a vše mám v pořádku,“ pochvaluje si uzbecký bijec, který však do oktagonu hrdě nastupuje i s českou trikolorou.Očkovat by se přes zkušenost, kterou má, nenechal. „Ne, na co? Když jsem zdravej, tak proč se očkovat. Jednou jsem tím prošel, a když to bude stejný, tak mi to nevadí. Mně už očkovali, když jsem byl malej, tak mi to stačí,“ říká s úsměvem zápasník, kterého 23. ledna čeká na galavečeru UFC 257 souboj s Američanem Andrewem Sanchezem.\nMichal Markup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Když kolem projíždělo auto, bylo mi trochu trapně. Řidič zpomalil a vrhnul na nás mravokárný pohled. Připadal jsem si v tu chvíli skutečně jako otec, co dává své desetileté dceři špatný příklad. Bufeťák, co učí dítě vybírat popelnice! Ano, přiznávám, jsem vinen.",
  "text": "Když jsem otevřel modrý kontejner, uviděl jsem na dně tlusté fotoalbum a pár vysypaných černobílých fotek.Neudržel jsem svoji zvědavost, vyzdvihl svoji dceru a nechal ji lovit v popelnici něco zvláštního. Nakonec trčely z kontejneru ven jenom boty. Salvy smíchu přerušil výkřik: „Tati, to jsou Lidice!“Když jsme doma album otevřeli, zůstal jsem hledět. Opravdu. Dívka ve vysoké trávě, za ní kříž. Hroby. Detail růže. Krasopisná popiska na druhé straně to potvrzovala: „Starý hřbitov v Lidicích, 22. června 1958“. „Jak to někdo mohl vyhodit?“ položila mi dcera stejnou otázku, jakou jsem měl právě v hlavě. Nevím. Opravdu nevím. Tak jsem obrázky ofotil mobilem a chtěl je aspoň vyvěsit na facebook. Otevřel jsem notebook a co nevidím? Obrázek jako z ladovské zimy. Na sněhu skotačící děti. Ale ten kříž je stejný, jako na fotkách z popelnice! To snad není možné, taková náhoda! Napadlo mě: v Mexiku mají takovou zvláštní tradici. Na Dušičky (Día de los muertos) chodí samozřejmě na hřbitov – stejně jako my. Mexičané si tam ale na rozdíl od nás udělají piknik. Popíjejí a pojídají, co nebožtík míval rád. A speciálně v Acatlánu k tomu ještě mezi hroby tančí! Hudebníci v maskách se tak snaží probudit mrtvé. Ten den si totiž mají nebožtíci povídat se svými živými příbuznými. Může to vypadat divně, ale Mexičané asi vědí, proč to dělají. Určitě ne z neúcty k zemřelým. V Česku teď tedy vzniká tradice podobná (tajně doufám, že ne). O víkendu napadl konečně i na Kladensku sníh, děti vytáhly sáně, boby, pekáče či igelity a společně s rodiči hledaly jakékoli aspoň malé převýšení, ze kterého by mohly hoblovat stráň. Kreativní tátové a mámy ukázali, že dokonale ovládají regionální geografii.Našli svým dětem opravdu hned dva super kopce přímo naproti sobě! Jsou dlouhé, táhlé, s pár skvělými skokánky. Ty nerovnosti, to jsou základy domů povražděných lidických obyvatel, a pak ještě je-li libo slalom mezi hroby starého hřbitova, který nacisté zpustošili.Vypadá to divně, stejně tanec na hrobech v Mexiku. Ale tady mi není jasné, proč to ti Češi dělají?! Nevědí, co se na tom místě stalo, nebo jim je to jedno? Vždyť po celém Kladensku v každé rodině znají vyprávění svých rodičů či prarodičů, jaké to bylo ten den, kdy hořely Lidice.Když jsem přišel do místa původních Lidic před lety poprvé, byl jsem překvapený: prostor byl volně přístupný – žádné ploty, žádné vstupné, vlastně jen udržovaný rozlehlý park vybízející k tiché procházce. Zároveň mi přišlo už tehdy zvláštní, že tam lidé třeba venčí psy (jeden za nezájmu svého pána vykonal potřebu hned vedle Horákova statku). O kus dál si rodiče s dětmi házeli na louce s míčem.Tehdy jsem pro sebe obhajoval podobnými slovy, jako se teď sáňkování pokoušel vysvětlit bývalý mluvčí ministerstva obrany a můj kamarád Milan Řepka: „Lze to vzít jako oslavu vůle, života a touhy vypořádat se s protivenstvím. Mají být pietní místa mrtvá, anebo mají žít?“ Milane, promiň, ale myslím, že tohle není ten případ. Život skutečně musí jít dál. Proto taky vedle vypálených Lidic postavili Lidice nové. Ale zimní radovánky v areálu národního památníku? Pořád hledám nějaké vysvětlení. Přemýšlím, jestli bych to dokázal já sám. Frčet z kopce a v zádech cítit bronzové pohledy dětských obětí války. Za jízdy nechat ubíhat černobílý film z roku 1942. Ne. Je to prostě a jednoduše zvrhlost. Nakonec jsem shodou náhod přímo na místě činu. Ředitel Památníku Lidice Eduard Stehlík si ode mě před chvílí převzal ono album z popelnice jako nějakou svátost a kroutil nevěřícně hlavou. Jdu se projít. Přišla obleva. Z radovánek zůstalo jen torzo bobů pietně opřené o strom hned vedle kříže. Sníh taje, objevuje se tráva, někde i hlína. Symbolicky. My totiž na hrobech netančíme. My na ně kálíme.\nPavel Šuba\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Umělci spjatí s Cirkem La Putyka zahráli ve čtvrtek ve výlohách několika podniků v centru Prahy. Chtějí tímto způsobem upozornit na zavřené obchody i kulturu. Na akci s názvem Oživené výlohy vystoupili herci, akrobati i hudebníci. Kolemjdoucí mohli na místě podpořit daný podnik samotným nákupem přes okénko nebo vystupující umělce dobrovolným příspěvkem.",
  "text": "„Kultura a zavřené obchody, obchody a zavřená kultura. Je nás hodně. Jsme v dost podobné situaci. Ale rozhodli jsme se, že spojíme síly, že to nevzdáme, i když k tomu spousta z nás nemá daleko. Chceme se navzájem podpořit. Chceme se podržet. Chceme společně ukázat, že potřebujeme pomoc,” uvedl principál souboru Cirk La Putyka Rosťa Novák.„Je smutné, že spousta z nás zůstává odkázána jen a pouze na vás, na zákazníky, diváky, posluchače, konzumenty. Přijďte nás podpořit. Kupte si jednu kávu nebo knihu z e-shopu a k tomu jeden umělecký zážitek,” dodal.Ve čtvrtek se tak ve výlohách podniků Harddecore, Hoffa, Čili bar, Autentista, 100class concept store či EMA espresso bar představili například Andrej Rády, Erika Stárková, Zbyněk Šporc, Iby Pop, Michal Štulík, Kateřina Jáglová, Helena Nováčková, Martin Kadrnožka, Jakub Slovák, Viktorie Georgiev nebo Ethan Law.Přesné adresy i mapu najdou zájemci na sociálních sítích souboru. V plánu je pokračování Oživených výloh i v dalších týdnech.Akce by měla sloužit zároveň jako výzva pro umělce i všechny zavřené podniky. „Pokud jste umělec, herec, zpěvák, tanečník, básník, podpořte svůj oblíbený obchod, bar, restauraci tím, že obsadíte jejich výlohu a nabídnete zákazníkům kus svého umění. Jste-li majitel výlohy podniku, který se snaží tuto dobu přečkat aktivně, poskytněte svoji výlohu či vitrínu umělcům,” vyzval Novák.Soubor Cirk La Putyka reagoval na koronavirová opatření neumožňující tvorbu živých kulturních událostí již několika akcemi. Například nabídl happening Ústředna78 nebo otevřel vedle kulturního prostoru Jatek78 v Praze takzvané Výdejní okénko kultury s krátkými představeními pro jednoho či dva diváky.Nyní soubor připravuje i další netradiční projekty - oživení obecních rozhlasů pro šíření kultury, spolupráci se školami nebo křest knihy. V prostoru divadla Jatka78 také zkoušejí novou inscenaci Runners v režii Víta Neznala s předpokládanou premiérou v červnu letošního roku.\nMichaela Danelová, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rozhořčení nad tím, že někdo porušil pořadník při očkování, je ze strany vrcholných politiků pokrytecké. Protože právě stát, vláda a ministerstvo zdravotnictví vytvořily všechny předpoklady, aby lidé předbíhali, aby se s nich stali – ti legendární kulichové.",
  "text": "Za prvé: vakcíny je teď nedostatek, ovšem tlak na rychlé očkování je enormní a nemocnice a další vakcinační místa logicky nechtějí vyhazovat nespotřebované dávky.Bez včasných a jasných ministerských pravidel to byla past, jak ukazuje – samozřejmě neomluvitelný – nejen případ Státního zdravotního ústavu, na který upozornil server Seznam Zprávy.Ministerstvo tam poslalo tisíc dávek, premiér tlačil šéfa do překotného tempa a ústav nemá mobilní týmy na očkování například v domovech sociálních služeb. Jak to mohlo dopadnout? Dávku dostal kdekdo.Za druhé: ústavní činitelé svým příkladem dlouhodobě lidem ukazují, že nedodržovat pravidla je normální. Kdo je ctí, je hlupák. Prezident se běžně pohybuje za hranou Ústavy, nectí rozsudky nezávislých soudů. Kancléř Vratislav Mynář je ve funkci bez bezpečnostní prověrky. Prezidentův poradce-neporadce s diplomatickým pasem Martin Nejedlý ignoroval pokyn hygieny jít po návratu z Číny do karantény, roušku nosil na čele.Hradní přehlídka pohrdání pravidly je opravdu dlouhá – od zabijačky u Mynáře v nouzovém stavu přes lánskou schůzku s natěsnanými účastníky a občerstvením na stole až po exkurzi osvětimanských občanů na Pražském hradě bez dodržení bezpečnostních pravidel povinných pro běžné návštěvníky.Premiér Andrej Babiš (ANO) je dokonce trestně stíhaný kvůli podezření z podvodu při čerpání padesátimilionové dotace pro farmu Čapí hnízdo.Ve zmíněném Státním zdravotním ústavu se nechala přednostně očkovat i náměstkyně ministra zdravotnictví Alena Šteflová s manželem. A ve světě není vůbec samozřejmé, že mezi prvními dostane vakcínu i ministr zdravotnictví – proč by měl mít přednost před nejpotřebnějšími státní úředník, v případě novopečeného politika Jana Blatného (za ANO) bez zásluh a jen s malou schopností přitáhnout k očkování pochybující část veřejnosti?Kulich vedle kulicha, jak pojmenoval prominentní pacienty kdysi Miloslav Ludvík (ČSSD), ředitel nemocnice v Motole. Kulich dostane v ordinaci přednost a až bude příležitost, poskytne protislužbu.Tento papalášismus má jistě kořeny v socialismu, ale jeho vakcinační podoba je zcela současná, plyne z kultury nedodržování pravidel a nabubřelosti nových mocných.Česko mělo příležitost odnést si z časů koronavirových poučení a novou solidaritu, zažít – občané a jejich politická reprezentace – společnou zodpovědnost při zápasu s epidemií a při ochraně nejslabších. Krize měla Česko posílit a inspirovat, aby obstálo tváří v tvář nadcházející těžké pokoronavirové době.Ta příležitost je pryč. Uplynulé dny zmatku a podvádění naději definitivně pohřbily. Očkování přitom ani pořádně nezačalo.A v Osvětimanech, tam už dostali vakcínu všichni?Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Od pátku začne fungovat centrální rezervační systém pro očkování lidí starších 80 let proti koronaviru. V Česku jich je asi 440 tisíc. Přinášíme odpovědi na nejdůležitější otázky, třeba kde a jak si vybrat termíny pro podání vakcíny.",
  "text": "Od pátku si mohou termín na očkování rezervovat pouze lidé, kteří dovršili 80 let, jak uvádí oficiální web ministerstva zdravotnictví.Portál bude dostupný na internetových adresách crs.uzis.cz nebo registrace.mzcr.cz.Rezervovat termíny pro očkování budou moct senioři od pátku 15. ledna od 8.00.Stačí k tomu telefonní číslo, které na portálu zadáte. A je už jedno, jestli je dotyčného seniora, jeho dětí nebo vnoučat. Pokud budete registrovat třeba babičku, tak můžete použít vlastní telefonní číslo na mobil znovu i pro registraci dědečka či dalších příbuzných.Po zadání telefonního čísla musíte vyčkat na SMS zprávu s číselným kódem. Tento pak přepíšete do systému a otevře se vám registrační formulář.  „Vyplníte základní údaje jako jméno, příjmení, číslo pojištěnce, zdravotní pojišťovnu, údaje o bydlišti,“ popsal pro Radiožurnál vládní zmocněnec pro IT a digitalizaci Vladimír Dzurilla.Spolu s těmito údaji lidé vyplňují také preferované očkovací místo, které mají nejblíže bydlišti. Vůbec nejdůležitějším údajem je ale rodné číslo, na jeho základě systém ověřuje, kolik je zájemci o očkování let.Pokud budou na očkovacích místech volné vakcíny, systém už registrovaného zájemce automaticky přesune k rezervaci konkrétního termínu. Člověk si vybere konkrétní den a systém mu nabídne i termín pro naočkování druhé dávky.Člověk se v danou chvíli pouze zaregistruje. Jakmile se některé vakcíny na očkovacích místech uvolní, přijde mu SMS zpráva s druhým číselným kódem, kterým se opět přihlásí do systému a vybere si z nabízených termínů.Senioři mohou požádat o pomoc své příbuzné nebo známé. Ti, kteří mají pouze pevnou telefonní linku, mohou vytočit číslo 1221. Na tomto čísle budou připravení operátoři, kteří jim s registrací a poté i rezervací termínu pomůžou. Pomoc by jim ale mohli také zdravotničtí pracovníci, jak Radiožurnálu řekl Dzurilla: „Počítáme s pomocí od praktických lékařů. A jednáme s lékárníky, aby to mohli rovněž zajišťovat. Provedli by je celým procesem, udělali by za ně rezervace a řeknou jim, kdy je první a druhý termín na očkování.“Do pomoci seniorů se zapojili mimo jiné také úředníci, například obecní úřad ve středočeských Úvalech zřídil vlastní telefonní centrum. Od pondělí do pátku 8.00–15.00 mohou lidé volat na telefonní čísla 730 189 026, 723 040 530 nebo 723 308 432. Stejně tak třeba Praha 7 zřídila infolinku 734 521 840, v provozu bude od pondělí do pátku od 8.00 do 16.00.Na očkování pak nezapomeňte přijít s kartičkou pojištěnce a vyhraďte si na něj zhruba 45 minut. Lékař bude chtít podepsat souhlas, popíšete mu svou anamnézu, včetně alergií. Kvůli případným problémům zůstanete po očkování až 30 minut v čekárně, aby se o vás měl kdo postarat.Metodika ministerstva zdravotnictví k registraci a rezervaci očkování:\nMatěj Skalický\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lídři Pirátů a Starostů a nezávislých (STAN) podepsali ve čtvrtek ve sněmovně koaliční smlouvu o společné kandidatuře v letošních sněmovních volbách. Předseda Pirátů Ivan Bartoš řekl, že týmy obou uskupení rozpracovávají 113 programových priorit. Podle šéfa STAN Víta Rakušana bude výsledný program určen pro náročné voliče, ambiciózní, ale současně srozumitelný. Koalice cílí na zisk více než čtvrtiny hlasů a volební vítězství.",
  "text": "Smlouvu dojednala uskupení před Vánoci, na začátku ledna ji pak postupně schválily jejich orgány. Celostátní výbor starostů ji podpořil 92 procenty hlasů, Piráti pak v internetovém hlasování všech členů strany společnému postupu dali 79 procent hlasů.„Dnešní podpis je završením sedmiměsíční práce a příprav,“ řekl novinářům před podpisem dokumentu Bartoš.Koaliční resortní týmy podle Bartoše aktuálně rozvíjejí 113 programových priorit, které smlouva obsahuje. Program by měl dát Česku naději na změnu a Pirátům a STAN přinést potřebné hlasy, doplnil. Zopakoval, že koalice má ambici volby vyhrát.„Smlouva je ambiciózní a program bude ještě ambicióznější. Bude to program pro náročného voliče, ale zároveň srozumitelný,“ doplnil Rakušan.STAN podle dohody obsadí první pozici kandidátky ve čtyřech krajích, celostátním lídrem uskupení bude Bartoš.Mezi programové priority patří nízké daně, dostupná zdravotní péče v regionech, ochrana klimatu, inovace či transparentní vládnutí.Starostové ve volbách v roce 2017 získali při samostatné kandidatuře šest mandátů za 5,18 procenta hlasů. Piráti do sněmovny ve stejném roce vstoupili jako třetí nejsilnější subjekt po ANO a ODS se ziskem 10,76 procenta hlasů a 22 mandáty.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Los Angeles Clippers v NBA porazili 130:127 Chicago, jemuž stále kvůli koronaviru chyběl český reprezentant Tomáš Satoranský. K triumfu pomohl domácímu týmu svým sezonním maximem 35 body Kawhi Leonard, který tak překonal hranici 10 tisíc bodů v kariéře.",
  "text": "Uspěli i obhájci titulu LA Lakers, kteří přehráli Houston 120:102. Utkání mezi Miami a Bostonem bylo na poslední chvíli odloženo kvůli protiepidemickým pravidlům.Chicago v sérii zápasů v Kalifornii potřetí za sebou těsně prohrálo, přestože stejně jako předtím s Lakers dokázalo držet s favoritem krok.A to zejména zásluhou Zacha LaVinea, který si vytvořil maximum této sezony v podobě 45 bodů a 10 trojek.Bulls dokonce v první půli vedli až o 13 bodů. Jenže v oslabené sestavě bez několika opor ve druhé půli přenechali iniciativu Clippers a ti v závěru vybojovali vítězství.Domácím k tomu pomohlo 20 trojek, z nichž sedm dal Leonard a vyrovnal si tak osobní maximum. Na startu své desáté sezony tak překonal 10 tisíc bodů.„Je to určitý milník, ale já se o tyhle věci moc nezajímám. Možná až skončím kariéru a budu se ohlížet za úspěchy. Teď je pro mě ale důležitější výhra a to, abych zůstal hladový a chtěl stále víc,“ prohlásil Leonard.Lakers vyhráli pošesté z posledních sedmi zápasů, poté co zvládli vyhrocený duel s Houstonem, který přinesl pět technických chyb, dva úmyslné fauly a také vyloučení na každé straně.Už v první půli museli zápas po vzájemné strkanici opustit Markieff Morris a DeMarcus Cousins, který navíc tvrdě fauloval LeBrona Jamese.Strkanice mezi Morrisem a Cousinsem:Šampiony táhl 27 body Anthony Davis, James přidal 18 bodů. Už počtvrté za sebou nebyl nejlepším střelcem Houstonu jeho obvyklý kanonýr James Harden, který zaznamenal 20 bodů. O tři více měl Christian Wood.Vůbec nedařilo další střelecké hvězdě Stephenovi Currymu, ale i jeho 11 bodů stačilo Golden State k těsné výhře 106:105 nad Torontem. Curry, který v předchozích čtyřech zápasech dal celkem 143 bodů, tentokráte trefil jen dvě z 16 střel z pole.„Také čekám, že každý zápas budu mužstvu pomáhat v útoku. Ale těší mě, jak to tým zvládl,“ reagoval Curry.„Máme dostatek schopností a zbraní na to, abychom si poradili, i když se nám zrovna střelecky nedaří,“ dodal trenér Warriors Steve Kerr, jehož tým měl střelbu za tři body jen 28 procent.Brooklynu se sice po třízápasové pauze vrátil Kevin Durant a nastřílel 36 bodů, přesto Nets překvapivě prohráli s Oklahomou City 116:129. Vítěze táhl 31 body Shai Gilgeous-Alexander.Minnesota ukončila sérii sedmi porážek a zdolala San Antonio 96:88. A to přesto, že hrála bez svého hvězdného pivota Karla-Anthonyho Townse. Tým táhl D'Angelo Russell s 27 body.Výsledky NBA:Brooklyn - Oklahoma City 116:129, Detroit - Utah 86:96, Golden State - Toronto 106:105, Houston - LA Lakers 102:120, LA Clippers - Chicago 130:127, Minnesota - San Antonio 96:88, New York - Denver 89:114, Boston - Miami odloženo.\nmim, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zatímco někteří lidé demonstrují proti nošení roušek, jiní je nosí celé dny a noci a starají se při tom nejen o nemocné s covidem. V nemocnicích je mnoho pacientů a personál jede na plné obrátky. Příkladem může být Masarykova nemocnice ve středočeském Rakovníku. Právě tam dosáhl na přelomu roku PES maximální hodnotu 100. Vyšší epidemické skóre už být nemůže. Zdravotníci si ani nevydechnou. Ve službě je každý, kdo má ruce a nohy.",
  "text": "Přestože je nemocnice malá, ve spletitých chodbách, členitých budovách a jednom mimořádně dlouhém podzemním tunelu se přespolní nevyzná. Ze schodiště se náhle odbočuje a zničehonic se objevuje nápis ARIM – oddělení anesteziologicko-resuscitační a intenzivní medicíny.„Dál ne,“ brzdí návštěvu vrchní sestra Pavla Siváková před skleněnými dveřmi.Za nimi je vidět lůžko s pacientem, kterému vede do úst tlustá hadice s kyslíkem. Za lůžkem se pohybují v bílých skafandrech dvě postavy.„Tahle sestra je tam od osmi hodin,“ přibližuje Radiožurnálu Pavla Siváková. Hodiny ukazují čtvrt na tři. Bez jídla, bez pití, bez možnosti odskočit si na vzduch. „To je realita. Je nás málo a pacientů hodně.“Kolem vrchní sestry se protáhne mladý muž v modré haleně a kalhotách, zřejmě sanitář. Prohodí k sestře vtípek a zkoumavě si prohlíží nezvaného hosta. „To je náš pan primář,“ vysvětluje sestra a Jan Seemann se zasměje. Je mu 34 a primářem ARIM je od loňského léta.„Je to ve vlnách. Poslední dny jsou s přílivem pacientů opravdu náročné. Podmínky jsou těžké pro každého – pro sestry i pro lékaře,“ líčí.Jan Seemann je v práci od pondělí do pátku a k tomu má 24hodinové služby. „Do měsíce jich mám devět, to bych snad kvůli zákoníku práce ani neměl říkat,“ dodává mladě vyhlížející lékař a trochu zvážní. „Je to všude stejné. Bez toho to u nás ani nejde.“Nekonečné přesčasy jsou realitou všedního dne nejen v rakovnické nemocnici. Osmatřicetiletý Vojtěch Grossmann, primář interny, ze které se stalo covidové oddělení, má osobní rekord 340 odsloužených hodin měsíčně. „To už ale nikdy neudělám, to vás úplně vyřídí.“Do Rakovníka přišel Vojtěch Grossmann vloni a k práci primáře slouží také devět služeb měsíčně. „Pracoval jsem v Motole, kde jsme po 24hodinové službě chodili ráno domů. Tady zůstávám do půl čtvrté odpoledne. Jsme hozeni do vody. Nikdo nám nepomůže, musíme si pomoct navzájem.“Vedle recepce na interně stále ještě stojí ozdobený vánoční stromek, ze sesterny se ozývají tlumené hlasy a po chodbě přichází svižnou chůzí Kateřina Bauerová. „Jsme tu prakticky dvě na dvacet šest pacientů. Do toho dáváme špatné lidi na JIPKu, na ARO nám sem posílají pacienty,“ povzdechne si sestřička, omluví se a jde za dalšími povinnostmi.Zaměstnancům nejen na covidových odděleních by ráda odlehčila hlavní sestra Markéta Palková. Pracuje tu od loňského léta, ale i ona sama se běžně převléká do ochranného obleku a odebírá vzorky na covidové testy.„Nemám koho tam poslat. Proto vzorky odebírám já. Lidi mají pocit, že málo testujeme, ptají se, proč nejedeme sedm dnů v týdnu dvanáct hodin denně. Prostě nemám personál. Nemůžu vzít plnohodnotnou sestru z lůžka a dát ji do covidárny. To testování je druhotné, když to tak řeknu,“ říká.Nemocnicím teď – kromě péče o pacienty a testování na covid – přibude i očkování veřejnosti. Zatím ale zdravotníci netuší, jakým způsobem a kdy to bude probíhat. Tak či onak jde o další úkol v řadě, který budou muset splnit.\nĽubomír Smatana\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nové mutace koronaviru se šíří a některé ze států, kde se už objevily, přijímají nová protipandemická opatření. „Nebezpečí šíření této mutace je opravdu veliké. Není více zabijácká, ale je víc infekční. Nezbývá nám dost času imunizovat občany předtím, než přijdou do styku s tímto virem,“ varuje v Interview Plus imunolog Zdeněk Hel s tím, že je třeba revidovat stávající opatření.",
  "text": "V Česku se podle něj hledí jen na počty hospitalizovaných a naplněnost nemocnic – tímto takzvaně mitigačním přístupem se vláda Andreje Babiše (ANO) snaží omezit nejhorší dopady, tedy počty úmrtí.„Když použiji příměr: sbíráme pouze raněné na bojišti, pro jistotu ani nepočítáme mrtvé a necháváme nepřítele, aby prošel celou zemí a zpustošil ji,“ připodobňuje Hel ve vysílání Českého rozhlasu Plus.„Je to strategie promořování, která byla vědeckou komunitou jednoznačně vyvrácena jako naprosto nesmyslná, neefektivní, nemorální, neetická a neekonomická,“ dodává s tím, že strategie promořování nás prý stojí až stokrát více, než kdybychom se snažili omezit šíření viru v populaci prostřednictvím marginalizační strategie.Hel se domnívá, že pokud by se podle ní postupovalo už v září, mohla v současnosti společnost fungovat téměř normálně. „Bohužel jsme se dostali do kritického stavu, kdy máme velmi vysoký počet aktivně infikovaných. K tomu nemuselo dojít,“ podotýká jeden ze zakladatelů apolitické Iniciativy Sníh.Podle něj je třeba zcela změnit přístup k testování a trasování, které je nyní prováděno neefektivně. Každý občan by měl mít mnohem dostupnější možnost testování, nejlépe přesnějšími PCR testy, s využitím nově vyvinutých bezbolestných odběrových kitů, které již začínají být dostupné. Ministerstvo zdravotnictví je ale ignoruje.Dostatečné testování by prý mohlo postupně snížit počty infikovaných na 500 nových případů denně a izolovat případná nová ohniska. Pak by společnost mohla opět fungovat normálně.Velké naděje se nyní vkládají do očkování, které je podle Hela základním kamenem pro zastavení pandemie. Zatím ovšem nevíme, do jaké míry budou stávající vakcíny účinné proti novým mutacím, které mohou být potenciálně nebezpečné.„Virus mutuje podobným způsobem po celém světě, máme ohniska nových variant, které si jsou podobné. Dochází k selekci, tedy že virus má nějakou evoluční výhodu. I kdybychom izolovali celou Jižní Ameriku, pravděpodobně nám to vznikne i na jiných místech,“ upozorňuje.Po schůzce s premiérem Andrejem Babišem (ANO) se prý konečně daly věci do pohybu a spustilo se sekvenování, tedy odhalování nových mutací a monitorování jejich šíření. „Doufáme, že nám bude dále naslouchat. Myslím, že si uvědomuje, že situace, která tu trvá od konce září, je neudržitelná,“ uvádí Hel.„Jihoafrická a brazilská mutace jsou rezistentní vůči navázání určitých protilátek. Ještě nevíme, zda jsou účinné protilátky indukované vakcínou,“ upozorňuje. Z brazilského města Manaus prý přicházejí zprávy o tom, že dochází k opětovné nákaze lidí, kteří nemoc prodělali v létě, a podobná situace téměř jistě nastane i v Evropě.V každém případě je třeba naočkovat co nejvíce lidí, protože pokud bychom měli velké množství infikovaných a navíc by se v populaci začaly šířit nové mutace, byla by situace nezvladatelná a nemohli bychom se zaměřit na izolování nových mutací.„Nemáme alternativy. Musíme imunizovat a vybudovat očkovací centra, kde se budou očkovat desetitisíce občanů denně. Zrovna takové otevřeli ve Vídni. Potřebujeme mobilní očkovací centra, která budou objíždět vesnice, a změnit systém registrace, který je zbytečně složitý a nedostupný,“ vypočítává imunolog.Je správné opět otevřít školy a skiareály? Poslechněte si v záznamu Interview Plus.\nVeronika Sedláčková, ert\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Maďarské úřady předběžně schválily očkovací látku od firmy AstraZeneca a také ruskou vakcínu Sputnik V proti nemoci covid-19 způsobované koronavirem. Uvedl to ve čtvrtek podle agentury Reuters Gergely Gulyás, vedoucí kabinetu premiéra Viktora Orbána. Uvedl také, že šéf maďarské diplomacie Péter Szijjártó odcestoval do Moskvy, kde má ještě ve čtvrtek o vakcíně jednat.",
  "text": "„Vláda jedná s každým možným dodavatelem, včetně Číny a Ruska,“ řekl Gulyás podle agentury MTI. Ujišťoval současně, že vláda nakoupí pouze vakcíny, které už byly použity na milionech lidí a které maďarské úřady shledají bezpečnými a účinnými.Šéf Orbánova kabinetu na pravidelné tiskové konferenci vysvětloval, že maďarská vláda je nucena hledat vlastní zdroje vakcín pro hromadné očkování proti covidu-19, protože to v Evropské unii dosud nezačalo vinou váhavosti Evropské komise.Kritizoval také Evropskou agenturu pro léčivé přípravky (EMA) za pomalé schvalování vakcíny AstraZeneca, kterou maďarské úřady předběžně schválily, aby očkování touto látkou mohlo začít okamžitě, jakmile to unijní úřady povolí. Schválení vakcíny od AstraZeneca se očekává 29. ledna, dodal Reuters.Maďarsko minulý měsíc obdrželo několik tisíc dávek ruské vakcíny Sputnik V, jejíž použití ještě není v Evropské unii schváleno. Gulyás následně vysvětloval, že Maďarsko tuto vakcínu nepoužije, protože Rusko nemá dostatečné výrobní kapacity.Gulyás ve čtvrtek uvedl, že ruské problémy s dodávkami vakcín se zdají být vyřešeny, a tak doufá, že do Maďarska by mohlo být brzy dodáno větší množství těchto očkovacích látek.Pokud Szijjártó v Moskvě dosáhne dohody, Maďarsko by se mohlo stát první členskou zemí Evropské unie, která by obdržela ruské vakcíny, poznamenal Reuters s tím, že Maďarsko spěchá s očkováním, aby mohlo uvolnit protinákazová omezení a povzbudit ekonomiku, přestože evropský regulátor dosud ruské vakcíně nedal zelenou.Rusko až tuto středu požádalo o schválení vakcíny Sputnik V v Evropské unii. Maďarsko začalo podobně jako další evropské státy koncem loňského roku očkovat nejprve zdravotníky vakcínou společností Pfizer/BioNTech, která má v unii registraci.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda podle premiéra Andreje Babiše (ANO) nechce rozvolňovat epidemická opatření. Po souhlasu sněmovny s prodloužením nouzového stavu hodlá ponechat stávající pravidla. Babiš ve středu řekl, že rozvolnění nenapovídají čísla nově nakažených a hospitalizovaných. Premiér také zvažuje možnost, zda po vzoru Německa a Rakouska nezavést v hromadné dopravě a obchodech povinnost nosit chirurgické roušky a respirátory.",
  "text": "Premiér Andrej Babiš jednal ve středu s předsedou komunistů Vojtěchem Filipem o možném otevření lyžařských středisek. Na rozdíl od něj si nemyslí, že by to bylo možné. Věc podle premiéra musí posoudit ministr zdravotnictví Jan Blatný (za ANO).Komunisté ve sněmovně pravděpodobně vládní žádost o prodloužení nouzového stavu o 30 dnů do 21. února podpoří. Filip po středečním jednání s Babišem novinářům řekl, že by měl nouzový stav platit, dokud je nutná pomoc vojáků v nemocnicích či sociálních ústavech. Sněmovna bude o nouzovém stavu jednat ve čtvrtek.Také ministr vnitra Jan Hamáček ve středu uvedl, že stávající opatření musí pokračovat. „Neobejdeme se bez pokračování opatření. Neobejdeme se bez pokračování nouzového stavu. Bez toho není možné splnit cíl, který jsme si dali, tedy snížit tlak na český zdravotnický systém,“ řekl Hamáček.„Hlasování proti (prodloužení nouzového stavu) je rána pro české zdravotnický a pro český zdravotnický systém.“ Znamenalo by to podle něj například odchod vojáků z nemocnic a sociálních zařízení.V souvislosti se šířením takzvané britské mutace koronaviru zavádějí Německo a Rakousko povinnost nošení respirátorů či chirurgických roušek ve veřejné dopravě a obchodech. Česko jich má podle Babiše v zásobě a u výrobců dost, otázkou je jejich cena a hrozba, že s vyšší poptávkou jejich cena poroste. Omezení ceny ze strany státu by podle něj mohlo znamenat, že výrobci je raději vyvezou.Balení 50 kusů chirurgických roušek lze v e-shopech podle srovnávače cen Heureka.cz koupit za 115 korun, jedna tak vyjde na 2,30 koruny. Cena respirátoru třídy FFP2 se pohybuje mezi sedmi a devíti korunami.V pátek by mohla vláda debatovat, zda a na jakých místech by bylo nařízení respirátorů vhodné, doplnil Hamáček. Ve státních rezervách je podle něj asi 16 milionů respirátorů. Ministerstvo průmyslu a obchodu nyní podle něj analyzuje výrobní kapacity v Česku pro případ, že by se zvažovalo jejich nařízení.Hlavní hygienička Jarmila Rážová ráno kvůli britské mutaci koronaviru apelovala na nahrazení roušek respirátorem FFP2 v místech, kde se setkáváme s větším počtem neznámých lidí – zdravotnická zařízení a sociální služby a veřejná doprava. Zatím jde podle ní o doporučení, nikoli povinnost.Babiš také uvedl, že Česko by se mělo při trasování případů covidu-19 soustředit přednostně na britskou mutaci. „Je to důležité a chceme to dělat přednostně. Pokud se tento vir šíří rychleji, tak je to důležité,“ uvedl. Země podle něj bude ale nadále trasovat všechny případy nákazy novým koronavirem.Takzvanou britskou mutaci nového typu koronaviru zaznamenali koncem roku na jihu Anglie. Nakažlivější varianta nákazy se dosud prokázala například v Německu, na Slovensku a v Maďarsku, podezření na výskyt mutace ohlásilo Rakousko.Státní zdravotní ústav v úterý uvedl, že v Česku se britská mutace koronaviru potvrdila na vzorcích, které pocházely z Prahy, Středočeského a Královéhradeckého kraje.Blatný po pondělním jednání vlády řekl, že mutace není nebezpečnější, ale šíří se zhruba o 40 procent rychleji. To, co při epidemii nastane za deset dnů, může v případě britské mutace nastat už za šest, doplnil. Kvůli rychlejšímu šíření patrně mutace mezi variantami viru převládne.\nako, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku osmdesáti let v pátek zemřel Antonín (Tony) Linhart, folkový a trampský kytarista, zpěvák a písničkář, zakladatel skupiny Pacifik. Zprávu o jeho úmrtí oznámilo Country Radio, kde Linhart působil jako rozhlasový moderátor.",
  "text": "„Poslouchejte v pátek hodinku, kterou věnujeme Toníkovi a jeho skupině Pacifik. Dále pak v pondělí 11. ledna polední siestu a v úterý 12. ledna Toníkův pořad Ozvěny osadních ohňů, který již bohužel bude bez tohoto největšího trampského barda,“ píše se na stránkách rádia.Známý český písničkář trampských, folkových a countryových písní patřil spolu s bratry Wabim a Mikim Ryvolovými, Kapitánem Kidem nebo Honzou Vyčítalem ke generaci tvůrců a interpretů tradiční trampské písně. Jejich nahrávky, které se jen těžko prosazovaly od poloviny 60. let do nahrávacích studií Československého rozhlasu, se šířily díky zpěvníčkům otiskovaným v časopise Mladý svět a na festivalu Porta.Linhart se narodil 3. dubna 1940 a vztah k folkové hudbě získal v trampských osadách v Pikovicích, při vojenské službě v Českých Budějovicích a během potlachů při táborových ohních. „Úplně na začátku asi bylo nábožné poslouchání těch starších, kteří to s nástroji a s hlasem uměli. Když třeba hrál Láďa Hochmann ze Ztracenky, dělalo se mi jako teenagerovi blahem až mdlo. A pak přišly vlastní nesmělé pokusy, na chatě na Kocábě, když jsem na překližkové kytaře za stovku zkoušel brnkat první akordy,“ uvedl před lety v rozhovoru pro Deník.Jako autor složil asi 150 písní, vesměs hudbu, text i aranžmá. Za svoje písně Poraněný koleno a Velká vlaková loupež získal v roce 1974 autorské ocenění v celostátním kole festivalu Porta. Téměř půl století vedl svou skupinu Pacifik. „Psal se rok 1971 a základ Pacifiku byl vlastně z osady Mantrap a z folkové skupiny Drnkači. Kromě mojí maličkosti manželé Helena a Vašek Maršálkovi s basistou Jirkou Ciprem a zpěvačkou Hanou Veselou - později Sýkorovou. Hned jsme zabodovali na Portě v Karviné - na druhém místě, rok nato už vavříny jak v interpretační, tak v autorské Portě, ve které jsme uspěli i v dalším roce,“ vzpomínal Linhart.Mezi jeho nejznámější skladby patří Velrybářská výprava, Zlatý údolí, Stovky vlaků nebo Tulácké blues. Je také autorem zpěvníků trampské hudby a trampských kuchařských knih. Pražský rodák je v muzikantském světě známý také díky třináctidílnému seriálu Zvláštní znamení touha o historii trampingu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Podle spolkové křesťansko-demokratické ministryně školství Německa Anji Karliczekové koronavirová krize podtrhla, jak důležité je vzdělávání dětí umožňující současně rodičům bezproblémový výkon jejich povolání. Vypíchla také do popředí myšlenku rozvoje základních škol s celodenní péčí.",
  "text": "Tu obsahovala už reforma sociálně demokratického kancléře Gerharda Schrödera z roku 2004. Strana křesťanských demokratů, rozpoznavši, že právě tudy vede cesta, jak zmírnit sociální vyloučenost dětí, jak jim zvýšit šance na sociální průchodnost společností, klíčové podmínky trvale udržitelné demokracie, si ji osvojila rovněž.Myšlenka po letech dochází naplnění. Dnes už slabší polovina základních škol je připravena nabízet režim výuky s celodenní péčí. Ta zbývající větší část se zatím spokojuje s kombinací školní výuky a družiny.Koaliční smlouva sociálních a křesťanských demokratů právní nárok každého dítěte na školu s celodenní péčí datuje počínaje rokem 2025, a ač letošní rok je rokem volebním, je velmi nepravděpodobné, že by tento závazek byl novou vládou už z důvodů zde zmíněných pominut.Berlínská vláda spolu s vládami zemskými Němcům tak přinesla dárek v podobě dotace ve výši jedné miliardy eur. Ministryně školství spolu s kolegy ze zemských vlád ji má utratit za investice, bez nichž se škola s celodenní péčí neobejde. Připraveny jsou další bezmála dvě miliardy. Mají být investičně utráceny, jakmile na školy tohoto typu vznikne v roce 2025 právní nárok.Bylo by ale pošetilé si myslet, že záležitost vyřeší jen miliardy peněz. Školám stát dosud dluží ucelený koncept, jenž umožní každému dítěti přirozeným způsobem propojit výuku s osobním rozvojem podle zájmu a talentu.Je to, jako bychom provázali základní školu se základními lidovými školami uměleckými, sportovními kluby a spolky typu skauta a junáka v jednu instituci, navíc schopnou tyto zdánlivě nesourodé činnosti vzájemně provázat a přizpůsobit potřebám každého jednotlivého dítěte.Podle Bertelsmannovy nadace, zaměřené na otázky vzdělávání, bude se muset stát přičinit o to, aby rokem 2025 vzrostl počet vychovatelů o 11 tisíc a pedagogů dokonce o 26 tisíc.Matematické modely předvídají, že tento typ škol pomůže zkvalitnit obecnou, nakonec i odbornou vzdělanost a očekávané daňové výnosy a úspory v oblasti sociální, přímo i nepřímo vyvolané, vykážou natolik velké přírůstky, že školy s celodenní péčí se jimi spolehlivě zaplatí samy.Jednoho je ale nutně zapotřebí: Politické odvahy myslet a konat za horizont několika volebních období, což v našich zeměpisných šířkách není rozhodně nic samozřejmého.Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Skeletonistka Anna Fernstädtová skončila druhá v německém Königssee a vytvořila nové osobní i české maximum ve Světovém poháru. Předčila ji pouze Němka Jacqueline Löllingová. Trojnásobná juniorská mistryně světa, která za Česko jezdí od sezony 2018/19, se posunula na čtvrté místo v průběžném hodnocení Světového poháru.",
  "text": "Čtyřiadvacetiletá Fernstädtová vylepšila o dvě příčky nejlepší český výsledek, který sama zajela na úvod této sezony v Siguldě. Jejím maximem v seriálu SP bylo třetí místo, které obsadila dvakrát ještě v barvách Německa.„Mám velkou radost. Povedlo se mi to tady v Königssee a je to první medaile za Česko, takže úplně skvělý,“ radovala se v nahrávce pro média.V ledovém korytu v Königssee se skeletonem začínala poté, co se s rodinou přestěhovala ze Stuttgartu do Berchtesgadenu. Proto považuje dráhu za svoji domácí. „Znamená to pro mě hodně, protože tady jsem se naučila jezdit. Proto je to hodně hezký,“ řekla.Po první jízdě figurovala Fernstädtová na páté pozici. Druhou zajela prakticky stejně dobře, o setinu rychleji, a v součtu dvou kol vedla. Vše nasvědčovalo tomu, že skončí pátá, stupně vítězů nečekala. „Musím říct, že ani ne, ale tím líp, že to ještě vyšlo,“ uvedla Fernstädtová.Vzápětí totiž chybovala vedoucí žena SP Janine Flocková z Rakouska, která skončila za Češkou. Jen Löllingová porazila pražskou rodačku, a to o 47 setin. Druhou jízdy pak překvapivě nezvládly ani dvě nejrychlejší závodnice z prvního kola. Mistryně Evropy Ruska Jelena Nikitinová málem vyletěla ze saní a skončila pátá. Úřadující mistryně světa Tina Hermannová z Německa měla podobně namále a klesla z prvního místa až na desáté.„Všechny jsme udělaly stejnou chybu, po Kreiselu jsme vpravo trošku ťukly. Mně to jen tak tak vyšlo, jim ne. Nic se jim nestalo, to je dobrý. Byl to tentokrát Kreisel,“ jmenovala Fernstädtová kritické místo, kterým je zatáčka o 320 stupňů.Světový poháru vyvrcholí za týden v Innsbrucku. V únoru bude mistrovství světa v německém Altenbergu, kam bylo přesunuto z Lake Placid.SP v jízdě na skeletonu v Königssee (Německo):1. Löllingová (Něm.) 1:42,30 (51,23+51,07), 2. Fernstädtová (ČR) -0,47 (51,39+51,38), 3. Flocková (Rak.) -0,63 (51,25+51,68) a Channellová (Kan.) -0,63 (51,69+51,24).Průběžné pořadí SP (po 7 z 8 závodů): 1. Flocková 1485 b., 2. Hermannová (Něm.) 1339, 3. Löllingová 1321, 4. Fernstädtová 1186.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Bývalý soudce Vrchního soudu v Praze Zdeněk Sovák, který je obviněn z údajného ohýbání rozsudků, zůstává ve vazbě. Senát soudkyně Veroniky Čeplové naopak okamžitě propustil invalidního důchodce Milana Bíbu a podnikatele Gagika Tonyana, kteří jsou v Sovákově kauze také obviněni. Jejich propuštění na twitteru potvrdila Markéta Puci, mluvčí Městského soudu v Praze.",
  "text": "Městský soud v Praze v pátek dopoledne rozhodl, že z vazby propustí invalidního důchodce Milana Bíbu, který měl – podle policejní verze – společně se soudcem Zdeňkem Sovákem požadovat padesátimilionový úplatek. Za to měli „Děda“ s „Milďáskem“, jak se podle policie oslovovali, zařídit mírnější rozsudek pro firmu Metrostav. Ta byla loni v lednu ve druhé větvi kauzy expolitika Davida Ratha nepravomocně odsouzena k tříletému zákazu účasti ve veřejných zakázkách a k desetimilionovému finančnímu trestu.Z vazby poputuje také arménský podnikatel a malíř Gagik Tonyan. Toho měl soudce Sovák na objednávku zprostit letos v květnu obžaloby z vydírání. Podle verze kriminalistů si za to soudce Vrchního soudu vyžádal obraz v údajné hodnotě 125 tisíc korun.„Městský soud v Praze rozhodl o okamžitém propuštění z vazby obviněných Milana Bíby a Gagika Tonyana,“ napsala mluvčí Městského soudu v Praze Markéta Puci.Ve vazbě naopak zůstává obviněný soudce Sovák, o jehož propuštění v pátek ráno senát soudkyně Čepelové také jednal. Podle informací serveru iROZHLAS.cz rozhodování, které probíhalo za zavřenými dveřmi, provázela bouřlivá diskuse.  Soudce pražského vrchního soudu Sovák čelí obvinění z toho, že podle vyšetřovatelů ovlivňoval odvolací řízení. Počínal si tak údajně zejména kvůli slibům protiplnění od svého přítele, spoluobviněného podnikatele Bíby. Soudce trvá na tom, že úplatky nebral.Obviněni jsou ještě další dva lidé – Bíbova partnerka Charlotte Mulénová a známý advokát Jiří Teryngel, který vinu popřel. Oba jsou stíháni na svobodě. Pětici policisté obvinili z přijímání úplatku, podplácení, zneužití pravomoci úřední osoby a z legalizace výnosů z trestné činnosti. V případě odsouzení za tyto trestné činy hrozí až dvanáctileté vězení.V kauze figuruje také vyznamenaný právník Jiří Jelínek. Ten loni v lednu vypracoval posudek pro firmu Metrostav, kterou společnost použila u Městského soudu v Praze. Soudce Sovák pak chtěl podobný posudek využít při rozhodování v odvolacím řízení. Jelínek ovšem odmítá, že by Sovákovi s čímkoli radil.„Podle mne to je cílený útok, který mne má poškodit. Celé je to slátanina, která je v rozporu s elementární logikou,“ řekl v prosinci serveru iROZHLAS.cz. Na začátku ledna se ovšem jeho odbornými posudky ve prospěch obžalovaných zabývalo děkanské kolegium na Právnické fakultě Univerzity Karlovy. Jelínek měl dodat písemné vysvětlení.  \nMartin Štorkán\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Spolek Moravský ombudsman sídlící v Brně podal na Vrchní státní zastupitelství v Praze trestní oznámení na čtyři vysoké úředníky, kteří podle něj měli zneužít vakcínu proti koronaviru. V pátek o tom informoval deník Právo. Jsou mezi nimi například ředitel Všeobecné zdravotní pojišťovny Zdeněk Kabátek nebo bývalý šéf Státního zdravotního ústavu Pavel Březovský.",
  "text": "Spolek Kabátkovi, Březovskému, královéhradeckému krajskému radnímu pro zdravotnictví Zdeňku Finkovi a řediteli nemocnice v Českém Krumlově Jindřichu Floriánovi vyčítá, že použili vakcínu původně určenou pro seniory a zdravotníky pro sebe, své příbuzné, zaměstnance a jejich příbuzné.Tím se podle spolku měli dopustit hned několika trestných činů. Jde například o maření úkolu úřední osoby z nedbalosti, zneužití pravomoci, poškozování cizích práv, obecné ohrožení nebo neoznámení trestného činu.„Pokud dojde k dřívějšímu očkování občana z nerizikové skupiny na úkor občana z rizikové skupiny, takový postup zvyšuje riziko fatálního průběhu onemocnění covid-19 u takového občana z rizikové skupiny a v důsledku také zvyšuje riziko pozdějšího ukončení pandemie v České republice,“ stojí podle Práva v trestním oznámení.Tito čtyři úředníci by podle spolku měli nést odpovědnost za to, že někteří lidé z rizikových skupin kvůli chybějící vakcíně měli těžký průběh nemoci, nebo dokonce nemoci podlehli. Zdůrazňuje také, že tak činili představitelé institucí, kteří si museli být vědomi rizik.Kabátek se nechal naočkovat na začátku ledna v pražské nemocnici Královské Vinohrady, jak informoval server iROZHLAS.cz. Březovský minulý týden rezignoval kvůli tomu, že jeho ústav naočkoval nejen všechny zaměstnance, ale i jejich příbuzné.Lékař Fink nechal kromě sebe naočkovat také svou manželku, která má podle jeho slov v budoucnu jako dobrovolnice pomáhat v očkovacím centru. Florián nabízel vakcínu i příbuzným svých zaměstnanců, z nichž třicet skutečně vakcínu dostalo.\npj\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Juventusu vyhráli nad Neapolí 2:0 a slaví zisk italského Superpoháru. K triumfu turínského velkoklubu nepomohl nikdo jiný, než Cristiano Ronaldo, který si do statistik zapsal gól s pořadovým číslem 760 a v novodobých statistikách se vyhoupl do čela střelců fotbalové historie.",
  "text": "Pětatřicetiletý Ronaldo se prosadil po rohovém kopu v 64. minutě utkání a poslal Juventus do vedení 1:0. V závěru utkání přidal gólovou pojistku jeho spoluhráč Álvaro Morata.Nestárnoucí útočník tak zaznamenal už 760. gól v profesionální kariéře a o jeden zásah tak překonal legendárního česko-rakouského kanonýra Josefa Bicana, který během své éry nasázel o jednu branku méně (759), jak uvádí novodobé zdroje.Některé statistiky však uvádí, že Bican mohl mít na svém kontě dokonce 805 gólů.Všechny své zásahy nasbíral Ronaldo během působení ve Sportingu Lisabon, Manchesteru United, Realu Madrid, Juventusu a také v dresu portugalské reprezentace.Statistiky, které mluví za vše:Italský fotbalový Superpohár v Reggio Emilia:Juventus Turín - Neapol 2:0 (0:0)Branky: 64. Ronaldo, 90.+5 Morata.\nMichal Markup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Sněmovna je opět kompletní. V úvodu středečního jednacího dne složil slib nový poslanec Jan Jakob (TOP 09), který v dolní komoře nahradil někdejšího předsedu poslanců TOP 09 a bývalého ministra financí Miroslava Kalouska.",
  "text": "Kalousek působil jako poslanec 22 let. Úterní složení poslaneckého mandátu zdůvodnil brzkým startem předvolební kampaně. V říjnových sněmovních volbách už nebude kandidovat a v diskusích v dolní komoře by podle něho měli vystupovat zejména lidé, kteří se budou o hlasy voličů ucházet. TOP 09 jde do voleb spolu s ODS a lidovci pod logem Spolu.Osmatřicetiletý Jakob stojí v čele Roztok u Prahy. Od loňského podzimu je také středočeským krajským radním pro kulturu a již oznámil, že na tuto funkci v únoru rezignuje.Na svém facebookovém profilu Jakob uvedl, že za svůj hlavní cíl v příštích měsících považuje boj za demokracii a svobodu. Napsal také, že chce navázat na dlouholetou Kalouskovu práci v rozpočtové odpovědnosti.Sněmovnu opustilo v tomto volebním období i s Kalouskem celkem 16 poslanců.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jediná kniha o jídle, kterou potřebujete. Tak se jmenuje příručka, ve které gastronomická novinářka a foodblogerka Karolína Fourová představuje základní principy stravování, jednotlivé složky výživy a jejich úkol v lidském těle. Čtenáře naučí správně nakupovat a zodpoví nejčastější otázky ohledně jídla a potravin. O knihu si můžete tento týden zahrát v pravidelné soutěži serveru iROZHLAS.cz.",
  "text": "„Výživa člověka se stala jedním z nejkontroverznějších témat poslední doby. Díky internetu a sociálním sítím, kde má možnost sdílet kdokoli cokoliv, a to hned, se výživové mýty šíří rychlostí blesku,“ píše autorka oblíbeného blogu v předmluvě své stejnojmenné knihy.„Detoxikační kúry, drastické diety, extrémní výživové poměry, polopravdy ohledně výživy dětí. To vše může ovlivnit lidské zdraví i psychiku na mnohem delší dobu, než si řada z nás vůbec dovede představit. Pod záplavou jednoduchých řešení, která moderní doba přináší, se lidé přestávají spoléhat sami na sebe, vytrácí se selský rozum a kritické myšlení.“Uvnitř knihy se čtenáři dozvědí třeba to, na co si dát pozor jako vegan či vegetarián, co jsou ona obávaná „éčka“ a jak velkým problémem opravdu jsou, jak číst obaly výrobků, na co se dívat u složení konkrétních výrobků v obchodě i jak si vybrat jídlo při stravování mimo domov. Nechybí ani čtyřicítka receptů, kterými se mohou ve svém učením o zdravé stravě inspirovat.Fourová je absolventkou oboru Výživa a potraviny na České zemědělské univerzitě v Praze. Podle svých slov se tak zabývá nejen tím, co se s jídlem děje v lidském těle a jaký na něj má vliv, ale zkoumá i to, odkud jídlo pochází, jak se pěstuje, vyrábí, a především jak by se vyrábět mělo.Nová kniha, kterou vydalo nakladatelství Esence, vychází ve velké míře z blogu, kde se Fourová snaží předat podstatná fakta o stravování i největším laikům a zároveň vyvrátit i nejčastější mýty o výživě, které se šíří sociálními sítěmi a internetem.Že se jí to daří, dokazuje skutečnost, že za něj získala dva roky za sebou ocenění Food blog roku v kategorii Přínos. V roce 2020 dosáhla také na druhé místo v hlavní kategorii.Pokud se chcete zapojit do soutěže o 10 knih Jediná kniha o jídle, kterou potřebujete, napište nám až do tohoto pátku 22. ledna do 18.00 na e-mailovou adresu soutez.irozhlas@rozhlas.cz odpověď na následující otázku:Výherce bude server iROZHLAS.cz losovat ze správných odpovědí, každý se může v daném kole účastnit pouze jednou. Více se dočtete v pravidlech.\nred\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čeští diváci mají online dostupné všechny tři oscarové vítěze v kategorii nejlepší mezinárodní (dříve neanglicky mluvený) film. Všechny si odnesly ocenění na některém z trojice nejvýznamnějších evropských filmových festivalů a následně bodovaly v Americe. A nemůžou být různorodější než korejský Parazit, chilská Fantastická žena a mexická Roma.",
  "text": "Zatím poslední vítěz Oscara pro nejlepší mezinárodní film je korejský Parazit od režiséra Bonga Joon-ho. Vyniká suverénní prací s žánry. Je to satira, thriller, katastrofický film, sociální drama a komedie zároveň. Držitel Zlaté palmy z Cannes (a následně mnoha dalších cen včetně čtyř Oscarů) vypráví příběh o infiltraci chudé rodiny do bohaté. Parazit je v Česku jeden z diváckých hitů online videotéky Aerovod.Roma, film Alfonse Cuaróna, vyhrál festival v Benátkách a následně i Oscara. Mexický tvůrce si Romu sám napsal, zrežíroval, nasnímal, podílel se na jejím střihu a obsadil ji neherci. Vypráví příběhy, silné samostatné obrazy i vjemy ze čtvrti Colonia Roma v Mexico City roku 1970. Roma je film autobiografický. Vypráví příběh dvou žen z různých sociálních vrstev, které Cuaróna vychovaly: příběh režisérovy matky i chůvy, které autor film věnoval. Na film se můžete podívat na Netflixu.Chilský snímek Fantastická žena, který natočil režisér Sebastian Lelio, byl oceněný Oscarem v roce 2018 na Berlinale Stříbrným medvědem za scénář. Hlavní hrdinka filmu Marina je servírka a zpěvačka. Ale dřív bývala mužem. Žije s postarším Orlandem a po jeho smrti je nucena bojovat nejen s Orlandovou rodinou, která je přesvědčena, že Marina nese za jeho smrt zodpovědnost, ale i s předsudky svého okolí. Transgender ženu, bojující za právo být sama sebou, ztvárnila skutečná transgender herečka Daniela Vega. Film je ke zhlédnutí na serveru Edisonline. \nPavel Sladký\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vědci v genomu odhalili původ mnoha zvláštních znaků ptakopyska a celého řádu ptakořitných, do něhož patří. Identifikovali například směs genů, které běžně najdeme u savců, ptáků nebo plazů. Výzkum vedli badatelé z Kodaňské univerzity, ale podíleli se na něm i univerzity z USA, Číny a Austrálie. Mezi autory studie patří i slovenský genetik a absolvent Karlovy univerzity Filip Pajpach. Ten se zaměřil na výzkum evoluce pohlavních chromozomů.",
  "text": "„Našli jsme i geny, o kterých jsme u ptakopyska dosud nevěděli. Jde například o geny, které kódují vitelogeniny, proteiny potřebné pro vývoj žloutku ve vajíčku ptáků. Ale zároveň jsme našli také geny pro kaseiny, což jsou bílkoviny, které se vyskytují v savčím mléku,“ vysvětluje Pajpach, který se věnuje doktorskému studiu na University of Adelaide.„To je poměrně překvapující. Nasvědčuje to totiž tomu, že mléko ptakořitných je komplikovaná a nutričně hodnotná substance. Je to zajímavé, protože ptakopysk nemá bradavky a mléko v podstatě vylučuje kůží.“Vědci podle něj také určili geny, které kódují proteiny v jedu ptakopysků. Ten vylučují ostruhy na zadních končetinách samců.„To je samozřejmě pozoruhodné už jen tím, že ptakopysk je asi jediný savec na světě, který je jedovatý. Všechny tyto poznatky nám umožňují blíže se podívat na charakteristiky, které jsou unikátní pro ptakořitné, ale také je porovnat s jinými savci a zrekonstruovat genomovou evoluci.“Podle závěrů studie se ptakořitní oddělili od ostatních savců před zhruba 187 miliony let.Vědci poprvé rozluštili DNA ptakopyska v roce 2008. Tehdy zmapovali zhruba 25 procent genomu. Nová sekvence je téměř kompletní. Díky pokročilým technikám dokázali odborníci spojit 96 procent genetické informace s příslušnými chromozomy. Podrobně se věnovali systému pohlavních chromozomů, který je mezi savci unikátní. Jak podotýká Filip Pajpach, jsou v něm chromozomy XY jako u lidí, ale samice ptakopyska má 10 chromozomů X a samec 5 X a 5 Y.„Tento genom pokrývá většinu pohlavních chromozomů. Můžeme se tak podívat na různé kandidátní geny. Máme jeden, na němž usilovně pracujeme, protože se stále neví, co je hlavní spínač určování pohlaví u ptakořitných. Například u člověka je to gen SRY, ale ten u ptakořitných úplně chybí. Systém pohlavních chromozomů u ptakopyska nesdílí homologii s naším pohlavním systémem. To znamená, že se vyvinul z jiných chromozomů. Máme podezření, že z takových, ze kterých se pak vyvinuly ptačí pohlavní chromozomy,“ říká Pajpach.Nové poznatky podle něj můžou vést ke zlepšení rozmnožovacích programů ptakopysků v zoologických zahradách.Vedle ptakopyska se mezinárodní studie věnuje i ježuře australské. Genom zvířete, který spolu s ptakopyskem patří do řádu ptakořitných, zmapovali vědci podle Pajpacha vůbec poprvé. Ježura a ptakopysk se od sebe oddělili před zhruba 55 miliony let.Poslechněte si celou analýzu Štěpána Sedláčka.\nŠtěpán Sedláček\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Olympijská vítězka ve snowboardcrossu Eva Samková postoupila do sobotního závodu Světového poháru v italské Chiese z druhého místa. Za hustého sněžení byla nejrychlejší domácí Raffaela Bruttová a velmi důležitou roli hrála na úvod sezóny práce servismanů.",
  "text": "„Venku hezky sněží, tak se těšíme na to, že to zase nepojede. Ale ne, vidím tu práci toho kluka a je to bombastický, pojede to jako namydlený,“ sledovala s dobrou náladou před kvalifikací Eva Samková práci servismana Tomáše Kašpara.Jeho pečlivost při přípravě snowboardu se vyplatila – a to hlavně proto, že na úvod opožděné sezóny čekaly na sportovce hodně těžké podmínky.„Na to, jak to nejede, si myslím, že jsme měli dobré mazání. Před a za mnou jsou jen Italky, které mají vždy dobrou mázu. Já navíc opravdu neměla dobrou jízdu. Mezera za první Italkou je velká, ale v tomhle počasí, kde sněží a je tu bílá stěna, tak jsou ztráty třeba i čtyřvteřinové,“ líčí Samková.Na vítězku kvalifikace Raffaellu Bruttovou ztratila Eva Samková 74 setin sekundy, ale další rozestupy byly skutečně i v řádu sekund. Olympijskou vítězku a mistryni světa může před sobotním závodem uklidňovat to, že v kvalifikaci ani zdaleka nepředvedla svoji nejlepší jízdu.„Nejsem s ní vůbec spokojená. Hodně sněží, v průběhu kvalifikace se podmínky ještě zhoršily. Podmínky jsou vlastně neregulérní, ale pro všechny dost podobné. Člověk se prostě musí držet v jedné vyjeté lajně, což jsem hned na startu nezvládla. Není to zábava. Na to, jak náš sport umí být zábavný, tak tentokrát to bylo tlačené do finiše hodně na sílu,“ mluví o výjimečně těžkých podmínkách Eva Samková – druhá z kvalifikace v italské Chiese in Valmalenco.Ostatní Češi – Matouš Koudelka, Jan Kubičík a Vendula Hopjáková – do sobotních vyřazovacích bojů nepostoupili.\nJakub Marek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hokejový útočník Jakub Voráček přihrál ve čtvrtečním utkání NHL na tři branky Philadelphie, která ale podlehla v Bostonu 4:5 po nájezdech. Kladenský odchovanec překonal hranici 700 bodů v soutěži a nyní má bilanci 208 gólů a 493 asistencí. Za vítěze si připsal dvě asistence David Krejčí.",
  "text": "Voráček se mohl zapsat i mezi střelce, za bezgólového stavu trefil břevno a v prodloužení zahodil velkou šanci. Český útočník neuspěl ani s bekhendovým blafákem v první sérii penaltového rozstřelu.„Nasazení nám nescházelo. Bojovali jsme a měli jsme zápas zlomit na svou stranu v prodloužení, ve kterém jsme si vypracovali tři tutovky. Bohužel je Rask chytil. Nájezdy jsou nájezdy,“ povzdechl si Voráček.Jeho týmu nevyšla ani třetí třetina, v níž ztratil vedení 2:0. „Příliš často jsme v této pasáži ztráceli puk. Nechali jsme je tím pádem dostat se do zápasu místo toho, abychom si hráli svou hru,“ vysvětlil.Voráček se posunul v klubových historických statistikách na páté místo v počtu gólových přihrávek (398) před legendárního Mikea Recchiho. Předstihl ho hned první asistencí v zápase u gólu na 2:0. Vyslal při něm pár sekund po vypršení přesilové hry z pravé strany puk na hranici brankoviště, kde ho usměrnil James van Riemsdyk za záda Tuukky Raska.Začátek třetí části ale patřil Bostonu, který slepenými góly vyrovnal. První trefu připravil Krejčí. Český centr našel přihrávkou z otočky před brankou Jacka Studnicku, jenž nastoupil na místě zraněného Ondřeje Kašeho a dal první gól v NHL.Philadelphia se ve 48. minutě znovu ujala vedení, Voráčkova přihrávka se odrazila od brusle Travise Sanheima do branky. Boston ale dalšími dvěma rychlými góly skóre otočil. U vyrovnávací trefy asistoval Krejčí, který byl součástí přesilovkové kombinace. Domácí potrestali faul na Jakuba Zbořila, který byl druhým nejvytíženějším bekem týmu. Český obránce, který po třech letech na farmě dostává větší prostor v NHL, si připsal za 21 a půl minuty čtyři srážky a dva kladné body do statistiky +/-.Philadelphia vyrovnala v 57. minutě. Gólová akce se podobala té z konce druhé třetiny na 2:0, s tím rozdílem, že tentokrát ji Voráček s Van Riemsdykem stihli ještě v přesilové hře. V prodloužení nechali Flyers vyniknout Raska, který nejdříve chytil Voráčkovu teč i jeho následnou dorážku.V rozstřelu se prosadil jen Jake DeBrusk. Bostonu sice stále schází David Pastrňák, ale trenér Bruce Cassidy před zápasem řekl, že se léčba českého hráče po operaci kyčle vyvíjí lépe, než předpokládali, a že by mohl naskočit do hry dříve než v polovině února. Záleží, jak Pastrňák zvládne tréninky bez omezení.Tampa Bay zvítězila v Columbusu 3:2 v prodloužení a zůstala neporažena i ve třetím utkání sezony. Domácí sice potrestali na začátku poslední třetiny vyloučení Jana Rutty, ale v čase 61:56 rozhodl Brayden Point.Výsledek mohl být opačný, ale Blue Jackets neskórovali v prodloužení z přečíslení dvou hráčů na brankáře Andreje Vasilevského. Za hosty nebodoval Ondřej Palát, který dal gól v obou předchozích zápasech.Colorado dopřálo poprvé v sezoně oddych brankářské jedničce Philippu Grubauerovi a premiéru v NHL si odbyl Hunter Miska, protože Pavel Francouz je zraněný. Avalanche na ledě Los Angeles dobře začali a po první třetině vedli 2:0. Domácí ale zápas otočili na 4:2, vítězný gól vstřelil v 57. minutě Adrian Kempe.Útočníkovi Montrealu Tyleru Toffolimu stačily dva zápasy ve Vancouveru, aby se dělil s pěti góly o vedení v tabulce střelců. Jeho hattrick sice ve středu Canadiens nestačil a prohráli 5:6 po nájezdech, ale o den později dalšími dvěma góly podpořil výhru 7:3.Dvě branky v utkání vstřelil i Toffoliho spoluhráč Joel Armia. Hosté získali klíčový náskok ve druhé třetině, v níž odskočili z 2:2 na 6:2. Za domácí se dvakrát trefil Bo Horvat, druhý pětigólový střelec této sezony.NHL:Boston - Philadelphia 5:4 po sam. nájezdech, NY Islanders - New Jersey 4:1, Columbus - Tampa Bay 2:3 vprodl., Ottawa - Winnipeg 1:4, Los Angeles - Colorado 4:2, Vancouver - Montreal 3:7.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda v pátek prodloužila nouzový stav do 14. února, jak jí to ve čtvrtek díky komunistům povolila sněmovna. O rozhodnutí vlády informoval vicepremiér a ministr vnitra Jan Hamáček (ČSSD). Celkem bude nouzový stav, který umožňuje vymáhat opatření proti šíření koronaviru, trvat minimálně 132 dnů. Je to dvojnásobek oproti délce nouzového stavu, který platil při loňské jarní vlně covidu.",
  "text": "„Nouzový stav je prodloužen do 14. února. Opatření zůstávají v platnosti. Jedinou výjimkou je úprava, která umožňuje činnost jeslí,“ řekl ministr zdravotnictví Jan Blatný (za ANO) na tiskové konferenci po jednání vlády.Lesní kluby a lesní školky dál fungovat nemohou. „Není to snaha někoho poškodit, ale zařízení, která odpovídají školským zařízením, v provozu jsou. U zařízení, která si říkají lesní kluby, ale po formální stránce jde o spolky o vzájemnou výpomoc lidí, nemůžeme výjimku uplatnit,“ vysvětlil ministr zdravotnictví.Vláda také jednala o obnovení prezenční výuky maturantů a „deváťáků“. „Cílem je, aby to bylo co nejdříve, ale musí to umožnit epidemická situace. Budeme o tom diskutovat příští středu. Návrat žáků se nestane dříve než 1. února,“ objasnil Blatný.Ve stejném termínu by mohlo dojít i ke spuštění vleků. „Nevidíme zásadní problém v provozu vleků. Je jedno, jestli člověk jede nahoru jako lyžař nebo na saních. Je ale třeba zajistit, aby otevření vleků neznamenalo zvýšení mobility v celé zemi,“ řekl ministr zdravotnictví.Blatný dodal, že provozovatelé vleků jsou podle něj schopni zajistit řád. „Je jen potřeba zajistit, aby to nebylo zneužito a neznamenalo to ještě větší přesun lidí do středisek. Když se podaří zajistit, co je dáno opatřeními, tedy neumožnit ubytování kromě opravdových služebních cest, tak otevření lyžařský areálů je na pořadu dne. Ale nebude to dříve než na přelomu ledna a února,“ vysvětlil.Ministr potvrdil dřívější informace, že ke změnám v protiepidemickém systému (PES) dojde k 1. únoru. „Ještě o tom budeme diskutovat v pondělí. Zatím bychom se bavili jen o stupni číslo 5, kde v novém systému jsou změny malé. Je zavedeno i kritérium zohledňující naplnění nemocnic, tedy 3000 osob na lůžkách a 450 lidí na JIP pro přechod do čtvrtého stupně,“ řekl.„Co se týká škol, je tam zakomponováno zahrnutí posledních ročníků a maturantů. Ve hře je i otevření malotřídních škol. Budeme to vědět v průběhu příštího týdne. Ve středu, kdy budeme vědět další data, rozhodneme, kdo do školy půjde. Nebude to ale dříve než další pondělí,“ doplnil Blatný.Vláda se zabývala také tím, že okolní země zavádí povinně respirátory třídy FFP2. „Pořízení těchto respirátorů je finančně nákladné, není tak třeba je nyní v obchodech vykupovat. Jednáme s okolními zeměmi a zjišťujeme, v jakém stavu jsou. Budeme se snažit to s nimi harmonizovat, aby to bylo pro naše občany uchopitelné a nebyla to pro ně přílišná zátěž,“ vysvětlil ministr.Blatný ale zopakoval, že nošení těchto respirátorů doporučuje. „S ohledem na změny v rychlosti šíření mutací viru je to odborně shodný způsob, jak zabránit šíření. Toto doporučení je nezpochybnitelné. Je snahou, abychom naše aktivity přizpůsobili okolním zemím. Ti, kteří mohou, by měli doporučení dodržovat. Pokud je to možné, prosím, udělejte to. Ochrany typu šály a roušky ze záclonoviny opravdu nefungují. Vystavujete tím riziku sebe i své blízké,“ apeloval na lidi.V případě, že by vláda nařídila nošení respirátorů třídy FFP2 povinně na některých místech, sociálně slabší by je měli dostat od státu.„Je to jedna z věcí, kterou diskutujeme. Nesmí se to stát něčím, co povede ještě k větší hmotné nouzi lidí, kteří jsou na tom špatně. Můžeme uvažovat o dohodě s řetězci, jakou má Rakousko, aby prodávali respirátory za cenu jedno euro. Bedlivě to sledujeme a budeme to vyhodnocovat. Ve chvíli, kdybychom se dostali do situace, kdy to budeme požadovat, zařídíme to tak, aby si to lidé mohli dovolit,“ popsal.Kdyby v pátek vláda nouzový stav neprodloužila, přestala by od soboty platit většina přijatých opatření. V návaznosti na prodloužení nouzového stavu kabinet v pátek potvrdí jejich trvání.Díky nouzovému stavu lze také nasadit vojáky na pomoc například ve zdravotnictví a v domovech pro seniory. Nouzový stav platí při nynější vlně epidemie od 5. října. Vláda o jeho prodloužení v pátek rozhodovala už popáté.Ministr zdravotnictví Jan Blatný (za ANO) přitom za velmi pravděpodobné ve čtvrtek označil, že bude kabinet muset kvůli koronavirové pandemii o prodloužení nouzového stavu rozhodovat znovu.Napříč politickým spektrem je podle něj shoda na tom, že je třeba legislativní úprava, díky níž by pro některá ochranná opatření nebyl nouzový stav nutný.S prodloužením stavu nouze sněmovna souhlasila podle návrhu KSČM, která menšinový kabinet ANO a ČSSD v dolní komoře toleruje. Ostatní opoziční strany návrh nepodpořily.Vláda chtěla dalších 30 dnů až do neděle 21. února. Komunisté si před hlasováním kladli podmínky, které se týkaly třeba širšího otevření škol a provozu zimních středisek i ubytovacích služeb, které nyní kvůli vládním protikoronavirovým restrikcím nefungují.\npj, tzr, ako, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Los Angeles Lakers zahájili sedmizápasovou sérii na palubovkách soupeřů vítězstvím 113:106 v Milwaukee. K desátému triumfu z posledních 12 duelů je dovedl LeBron James, jenž zaznamenal 34 bodů, šest doskoků a osm přihrávek. Hvězda Lakers prožila bodově nejúspěšnější večer sezony.",
  "text": "Kalifornský celek si k výhře pomohl úspěšností trojek 51 procent. James jich z desíti proměnil šest, Kentavious Caldwell-Pope, jenž nasbíral 23 bodů, pak ze stejného počtu pokusů trefil ještě o jednu více. Hostům tak nevadilo, že ztráceli v bodech z vymezeného území (32:58) i protiútoku (9:24).James po utkání odmítl, že by měl proti Bucks zvýšenou motivaci, protože se v hlasování o cenu pro nejužitečnějšího hráče minulé sezony umístil na druhé příčce za hvězdou domácích Janisem Adetokunbem.„Nikdy to nebylo o individuálních cenách. Jediné, na čem záleží, je úspěch týmu. Chci hrát dobře a chci nám pomoci vyhrát proti každému soupeři,“ prohlásil.Adetokunbo byl s 25 body nejlepším střelcem domácích, ovšem ztratil také devět míčů. „Musíme na sobě pořád pracovat a hrát lepší basketbal po delší časové úseky. Proměňovat střely, lépe bránit i doskakovat, zkrátka zlepšit se,“ řekl novinářům Adetokunbo.Golden State doma padlo 104:119 s New Yorkem. Nestačilo mu ani 30 bodů Stephena Curryho, ani 17 bodů a devět doskočených míčů Andrewa Wigginse. Warriors srazilo na kolena jen devět úspěšných trojek z 38 pokusů a také vyloučení Draymonda Greena ve druhé čtvrtině po druhé technické chybě.Knicks, kteří mají bilanci osm výher, osm porážek a z devíti duelů venku uspěli pětkrát, dovedl za cenným triumfem novým kariérním maximem 28 bodů R. J. Barrett. Do dvouciferných čísel se u hostů, kteří v první části nastříleli 40 bodů, se dostala celá základní pětka.Utah si doma došel pro vítězství nad New Orleans, které zdolal 129:118. Jazz spoléhali na Donovana Mitchella s 36 body včetně šesti trojek, sedmi doskoky a pěti asistencemi. Dalších 20 bodů přidal Mike Conley, 12 bodů a 11 doskoků nastřádal Rudy Gobert.Pelicans si připsali devátou porážku ze 14 střetnutí a nic na tom nezměnil ani dvanáctibodový náskok po první čtvrtině či solidní výkon Ziona Williamsona. Loňská jednička draftu zaznamenala 27 bodů. Brandon Ingram nastřádal 23 bodů, rozehrávač Lonzo Ball zůstal na 14.NBA:Golden State - New York 104:119, Milwaukee - LA Lakers 106:113, Utah - New Orleans 129:118.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V českém tisku se ve středu dočtete, že rozdělování vakcín na covid-19 v krajích neodpovídá systému, který stanovilo ministerstvo zdravotnictví. Informuje o tom Deník N. Policie chce podle Práva novou databázi zločinců. A v Česku přibude další možnost, jak se připojistit na důchod, píše Mf Dnes. Více se dočtete ve výběru z médií, který sestavil Radiožurnál.",
  "text": "Globální akcie dosáhly na historické maximum. Jen od počátku pandemie tak světové burzy nabídly investorům v průměru necelých 68 procent zisků. Informuje o tom deník E15 na základě Indexu Dow Global, který mapuje 150 významných světových akcií. I přes enormní zisky nemusejí být ale v současné době akcie předražené. Důvodem je masivní tištění nových peněz centrálními bankami.Rozdělování vakcín na covid-19 v krajích neodpovídá systému, který stanovilo ministerstvo zdravotnictví. Všímá si toho Deník N. Ministerstvo má vakcíny dělit podle počtu obyvatel nad 65 let v daném kraji. Podle Deníku N to ale tak v praxi nefunguje a některé kraje dostávají výrazně méně dávek, než by měly.V Česku přibude další možnost, jak se připojistit na důchod. Vláda tento týden schválila návrh zákona o vzniku takzvaného panevropského osobního penzijního produktu. Ten bude výhodný hlavně pro lidi, kteří se v rámci Evropské unie stěhují do jiných zemí kvůli práci. Tématu se věnuje Mf Dnes.Hospodářská komora a ministerstva financí a průmyslu chystají program na kompenzace pro dosud opomíjené podnikatele. Píšou o tom Lidové noviny. Na peníze by nově mohli mít nárok třeba trhovci, hospody bez zaměstnanců nebo servisní služby. Nová pomoc od státu se má rozlišovat podle poklesu příjmů. Jak bude program konkrétně vypadat, by mělo být jasné příští týden.Policie chce novou databázi zločinců – to je titulek deníku Právo, který to zjistil z registru veřejných zakázek. Podle policie je stávající systém z roku 1995 zastaralý a nevyhovuje současným požadavkům. V modernizované databázi budou nejen popisy osob, fotografie a otisky prstů, ale třeba také informace o tetování.\nAndrea Kubová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Plzně zahájili jarní část prvoligové sezony bezbrankovou remízou v Příbrami a po 15. kole zůstali na devátém místě neúplné tabulky. Hostující Aleš Čermák v 87. minutě neproměnil penaltu a předtím trefil břevno. Svěřenci trenéra Adriana Guľy v nejvyšší soutěži potřetí za sebou nedali gól a venku nezvítězili pošesté v řadě. Příbramští vedení bývalým plzeňským kapitánem Pavlem Horváthem jsou dál předposlední, ale mají zápas k dobru.",
  "text": "„Asi jsme mohli prohrát. Jsem hrozně rád za bod, protože kluci podali výkon v enormním nasazení. Velmi dobře plnili taktické věci, o kterých jsme se před zápasem bavili. Doufám, že to pro nás bude odrazový můstek k dalším zápasům,“ řekl Horváth na tiskové konferenci.V záloze Plzně od začátku nastoupili navrátilec z hostování Šulc a zimní posila z Olomouce Falta, kteří za Viktorii debutovali v soutěžním utkání.Západočeši odstartovali aktivně a Kayambův centr brankář Kočí vytáhnul nad břevno. Domácí už v sedmé minutě přišli o zraněného kapitána a bývalého plzeňského záložníka Rezka. O chvíli později musel kvůli zdravotním problémům odstoupit i hostující obránce Hejda.Příbramští zpočátku drželi s favoritem krok. Pilík z dálky protáhnul bývalého spoluhráče Hrušku, ale jeho branku o kousek minul. Plzeň se do nebezpečného zakončení dostala až ve 39. minutě, kdy Faltu zblízka výborně vychytal Kočí. Domácí gólman před pauzou zlikvidoval i Kašovu střelu po standardní situaci.„Ke konci první půle jsme byli celkem pod tlakem. Vždycky se to odrazilo po centru a Plzeňák tam vyplaval sám. Naštěstí mě trefil a vypadalo to jako dobrý zákrok. Ještěže tak,“ řekl gólman Kočí.Hosté pokračovali v náporu i na začátku druhé půle, do které nenastoupil další zraněný obránce Limberský. Tečovaná rána Kalvacha skončila těsně nad břevnem.„Oproti podzimu tam možná byly trochu větší zodpovědnost a důslednost při defenzivních věcech, ale stále potřebujete soupeře otevřít. V tak bojovném zápase se nám to nepodařilo. Bylo to o jednom gólu,“ konstatoval Guľa.Domácí se nenechali zatlačit na dlouho a zahrozili v 57. minutě. Hruška pouze vyrazil Kingueho střelu a s obtížemi zlikvidoval také Voltrovu dorážku. Na druhé straně Kočího zachránilo břevno po hlavičce střídajícího Čermáka. Plzeňský záložník pak těsně minul po standardce.V závěru domácí Soldát v pokutovém území fauloval náhradníka Matějku a rozhodčí Orel po kontrole u videa nařídil pro Viktorii penaltu. Tu však neproměnil Čermák, když přízemní střelou vůbec netrefil branku.„Aleš byl určený. Proměnil nám penalty, dával góly, v sezoně je na šesti. Vzal na sebe zodpovědnost. I někteří renomovanější hráči světových kvalit nepromění penaltu. Měli jsme na to, abychom dali gól ze hry a z jiných herních situací, ale tahle byla nejvíc viditelná,“ prohlásil Guľa, jehož tým vyhrál v jediném z posledních osmi kol.Horvátha překvapilo, že jeho svěřenci před penaltou neprotestovali, takže se snažil Čermáka rozhodit sám z lavičky.„Měl jsem pocit, že kluci jsou odevzdaní. Dokud není míč za čárou, nevidím důvod, proč nedělat všechno pro to, abychom nedostali gól. Já volal přes cele hřiště nějaká slova, která určitě nebyla sprostá. Byl to spíš hec a nakonec to možná nějaký vliv na Aleše mělo, když neproměnil,“ uvedl někdejší záložník.15. kolo první fotbalové ligy:1. FK Příbram - Viktoria Plzeň 0:0Rozhodčí: Orel - Kotík, Vlček - Hocek (video). ŽK: Pilík - Ondrášek, Čermák. Bez diváků.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„I špatné kafe je lepší než žádné.“ Tímto mottem se režisér David Lynch řídí celý život. Americký filmař dnes slaví 75. narozeniny. Jeho obsese sladkostmi a kávou se dostala také do jednoho z nejoblíbenějších seriálů filmové historie — Městečka Twin Peaks.",
  "text": "„Diano, je 11.30 dopoledne a vjíždím do města Twin Peaks,“ oznamuje do diktafonu agent FBI Dale Cooper v úvodu kultovního seriálu, který natočil David Lynch na začátku devadesátých let.Série z lesnatých kopců v americkém státě Washington vypráví o záhadné smrti mladé dívky Laury Palmerové. Podobně jako ve většině předchozích filmů, i zde hraje důležitou roli nadpřirozeno, které Lynch proplétá se všední skutečností maloměsta.Režisér se původně věnoval malbě, přes tu se dostal k animaci, a díky studiu na Americkém filmovém institutu nakonec k hrané tvorbě. Velkého ohlasu se režisérovi dostalo až se snímkem Sloní muž, který získal osm nominací na Oscara. Černobílý film vypráví o lékaři a také muži se znetvořenou tváří.David Lynch se věnuje už desítky let transcendentální meditaci, která mu pomáhá se uklidnit před natáčením a díky které má i více tvůrčích nápadů.Autor doslova popisuje tvorbu jako chytání ryb, kdy musí člověk doplout do větší hloubky, aby ulovil tu „Velkou rybu“. Své zkušenosti s meditací popisuje i ve stejnojmenné knize. Krátké texty doprovází jeho ilustrace, které nakreslil při telefonování s přáteli a kolegy.Kvůli současné pandemii se Lynch věnuje opět animaci. Jeden z jeho snímků má dokonce polský název — Pożar, tedy Požár.Animované filmy zveřejňuje na svém YouTube kanálu, kde každý den hlásí také, jaké je v Los Angeles počasí. David Lynch vydal také tři studiová alba a nahrál například singl se zpěvačkou Lykke Li. \nMartin Hrnčíř\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Donald Trump po čtyřech letech v úřadu opustil Bílý dům. Během svého posledního projevu před odletem na Floridu popřál nové administrativě mnoho štěstí a úspěchů. „V nějaké podobě se vrátíme,“ uvedl na závěr Trump, který navzdory zvyklostem slavnostní inauguraci svého nástupce vynechá. Joe Biden složí slavnostní slib na západní straně Kapitolu kolem 18.00 středoevropského času, pak se oficiálně chopí prezidentského úřadu.",
  "text": "První chvíle v pozici exprezidenta stráví Donald Trump ve své rezidenci Mar-a-Lago ve West Palm Beach, kam po přesunu vrtulníkem na leteckou základnu za Washingtonem odletěl v prezidentském speciálu Air Force One.Podobně jako ve svém úterním prohlášení Trump v posledním projevu nezmínil jméno svého nástupce v Bílém domě. Jako legitimního vítěze voleb totiž Bidena stále neuznal.Na pořádek ve Washingtonu mezitím dohlíží více než 25 tisíc policistů a příslušníků národní gardy. Extrémní míra bezpečnostních opatření vyplývá především z nedávných nepokojů v sídle Kongresu, kterých se účastnili členové různých extremistických skupin a které si vyžádaly několik mrtvých.Žádnou konkrétní výhrůžku vůči nově zvolenému prezidentovi Bidenovi zatím americké úřady podle dostupných zpráv nezaznamenaly. Bezpečnostní složky nicméně registrovaly „znepokojivé“ diskuse na internetu mezi členy různých krajně pravicových hnutí a milicí, zatímco vyvstávaly i obavy z útoku „zevnitř“.Letošní inauguraci komplikují také situace způsobená epidemií koronaviru. Ceremoniál nastupujícího prezidenta Bidena proto bude výrazně komornější, než je zvykem. Uzavřena bude například i parková promenáda National Mall před Kapitolem, která bývá vedle Pensylvánské třídy jedním ze dvou hlavních center oslav inaugurace.Slavnostní slib složí nový americký prezident společně s viceprezidentskou Kamalou Harrisovou kolem poledne místního času (18.00 SEČ) před západním průčelím Kapitolu. Zatímco Biden složí slib do rukou předsedy Nejvyššího soudu Johna Robertse, Harrisová do rukou členky Nejvyššího soudu Sonii Sotomayorové.Následně Biden pronese svůj první projev v roli prezidenta, který má podle jeho poradců trvat 20 až 30 minut a nastínit „vize jeho prezidenství“. Biden má hovořit o „potřebě spojit zemi v době bezprecedentní krize“ a „vyzvat všechny občany, aby se řešení mimořádných výzev také účastnili“.Po inauguraci by za normálních okolností následoval slavnostní oběd, ten byl ale letos kvůli pandemii zrušen. Organizátoři zrušili také řadu doprovodných akcí, kterými Washington obvykle při inauguracích ožíval, jako například tradiční plesy, které začínaly kolem sedmé hodiny večer. Místo toho chystají 90minutový televizní speciál nazvaný „Oslavujeme Ameriku“, který budou vysílat všechny hlavní americké televizní stanice a sledovat jej bude možné i na internetu.\neku, pj, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Washington kvůli porušení protikoronavirových opatření přijde v NHL na nějaký čas o kapitána Alexandra Ovečkina, dalšího útočníka Jevgenije Kuzněcova, obránce Dmitrije Orlova a brankáře Ilju Samsonova. Capitals navíc za to, že se všichni čtyři ruští hokejisté potkali na hotelovém pokoji, zaplatí pokutu 100 tisíc dolarů (asi 2,2 milionu korun).",
  "text": "Ovečkin i jeho tři spoluhráči měli podle agentury AP sice negativní testy na covid-19, podle pravidel ale stejně musí strávit nějaký čas mimo tým.„Lituji toho, že mě napadlo se s klukama potkat na pokoji. Poučím se z toho,“ uvedl v prohlášení pětatřicetiletý útočník, který je s pěti body nejproduktivnějším hráčem Capitals v sezoně.Washington se stal prvním finančně potrestaným klubem kvůli provinění vůči opatřením proti šíření koronaviru.„Děláme všechno pro to, aby hráči i trenéři pracovali v bezpečném prostředí. Proto jsme zklamáni rozhodnutím hráčů sejít se na pokoji mimo schválené prostory. Trest přijímáme a uděláme všechno pro to, aby se situace neopakovala,“ uvedl klub.Washington sehraje nejbližší utkání v pátek doma proti Buffalu. Od 22. do 30. ledna poté čeká Capitals pět zápasů.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V maximálním utajení, utopený v bujné vegetaci a za přítomnosti co nejméně lidí, funguje na severu Jihoafrické republiky sirotčinec. Je určený mláďatům nosorožců, jejichž matky zabili pytláci. Dostat se tam dá jedině s průvodcem a je třeba projet po cestě s hlubokými kalužemi, po níž pobíhají zvědavé opice i stáda žiraf, píše agentura AFP.",
  "text": "Tím průvodcem je 67letý bývalý profesor historie Arrie Van Deventer, který sirotčinec založil. Sraz s ním je na křižovatce cest a Deventer pak novináře vede k ohradě kolem rezervace.„Když nějaký místní pastevec pytláky upozorní, i když řekne třeba jenom ‚tam a tam je pět nosorožců ‘, vydělá si víc peněz než za celý rok,“ vysvětluje Deventer. To proto tak důsledná opatření.V roce 2011 Deventera někdo telefonicky upozornil, že v blízkosti byly zabity dvě samice nosorožců a jedno mládě. Další ale přežilo. Deventer se snažil zjistit, kam by tohoto malého tvora náležejícího k nosorožcům bílým mohl odvézt.„Po mnoha telefonátech jsem zjistil, že pro to mládě žádné přijatelné místo neexistuje. A najednou jsem se slyšel, jak při jednom telefonátu říkám ‚tak, dobře, já takové místo vybuduji‘,“ vzpomíná Deventer.Sirotčinec má tři hlavní úkoly: zajistit zvířatům bezpečí, umožnit jim zotavit se a pak je vypustit na svobodu. K zásadám patří: co nejméně návštěv a žádní turisté. Kromě jiného i proto, aby si zvířata na lidi nezvykala, protože to komplikuje jejich návrat do divoké přírody.Kolik mladých nosorožců v zařízení je, se neříká. Péčí o ně jsou pověřeny čtyři placené zaměstnankyně a dvě dobrovolnice.Když se objeví nové mládě, musejí s ním v prvních pěti měsících i spát a doslova se stát „jejich matkami“, říká ředitelka Yolande Van Der Merweová. „Ve venkovní ohradě se k nám v noci tisknou, potřebují kontakt a teplo. Když si musíme odskočit nebo se najíst, musíme jedna druhou vystřídat. Když to neuděláme, mládě se začne bát, volá a pláče,“ přibližuje Merweová, podle níž ty zvuky připomínají volání delfínů.V Jihoafrické republice bylo v minulých deseti letech kvůli rohu zabito několik tisíc nosorožců. Po rohovině je poptávka v Asii, hlavně ve Vietnamu, kde se jí přisuzuje velký účinek. Za kilogram je možné získat i 90 tisíc eur, tedy 2,4 milionu korun. Nelegální obchod má v rukou mafiánská síť.V jedné ohradě v sirotčinci jsou tři nejmladší přírůstky, dva samci a jedna samice. Čekají na krmení z lahve, v níž je směs mléka s rozmixovanou vařenou rýží.Zanré Van Jaarsveldová mláďata pohladí a poškrábá po tlusté kůži, ale jen krátce. „Mají hlad a začínají být nevrlá,“ říká. Zatímco samičky jsou na krmení náročné, samci spořádají, co se jim nabídne.Samička Jessie je tady od dubna. „Byly jí čtyři měsíce a byla ve stavu posttraumatického syndromu. Dva dny jsme jí dávali valium, aby se zklidnila. Byla velmi dehydrovaná a měla ránu na rameni, zjevně po úderu mačetou. Myslíme si, že se snažila bránit matku. Úplně malí potomci většinou utíkají pryč,“ uvádí osmadvacetiletá pečovatelka.Po narození váží nosorožci zhruba 40 kilogramů. „Jsou maličcí, vysocí tak po mé koleno,“ říká Merweová. Pak začnou pořádně jíst a denně přibírají přes jeden kilogram, do roka se pak z těchto mláďat stanou půltunové kolosy. Schopnost bránit se útočníkům získají v pěti letech, kdy mohou být nosorožci umístěni do větší rezervace. Tu střeží hlídka a pečovatelkám sirotčince dává vědět, jak si jejich bývalí svěřenci vedou.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalista James Harden debutoval v dresu Brooklynu svým prvním triple doublem sezony. V prvním zápase NBA po přestupu z Houstonu pomohl k výhře 122:115 nad Orlandem 32 body, 12 doskoky a 14 asistencemi. Kevin Durant přidal své maximum v tomto ročníku 42 bodů.",
  "text": "Brooklyn stále postrádá třetího z nového hvězdného tria Kyrieho Irvinga, ale Durant s Hardenem si vyhověli, přestože společně neměli jediný trénink. To se ukázalo na devíti Hardenových ztrátách, jinak ale předváděl mnohem aktivnější výkon než v Houstonu, odkud si vytrucoval přestup. Nikdo jiný v historii v prvním zápase v dresu Nets triple double nezaznamenal.„Zpočátku jsme zbytečně přecházeli pozice a více jsme si nahrávali, aby se všichni cítili komfortně. Pak ale James zapnul svůj mód, začal hrát agresivně do koše a tím otevíral pozice pro ostatní,“ řekl Durant, který je s průměrem 30,7 bodu na zápas druhým nejlepším střelcem sezony.„Je těžké soupeře bránit, když proti vám stojí dva ze čtyř, pěti nejlepších ofenzivních hráčů na světě,“ řekl trenér Orlanda Steve Clifford.Druhý nejlepší střelecký výkon sobotního večera předvedl Damian Lillard, který 36 body dovedl Portland k výhře 112:106 nad Atlantou. Hawks přitom ve druhé čtvrtině vedli už o 16 bodů a Portlandu navíc o poločase odstoupil ze hry druhý z hlavních střelců CJ McCollum, ale Blazers postupně manko snižovali a poslední čtvrtina už byla v jejich režii. V koncovce svůj tým podržel trestnými hody Lillard.„Můžeme být hrdí na to, co jsme ve druhé půli předvedli. Věděli jsme, že první půle z naší strany nebyla dobrá. Dokázali jsme to ale otočit. Tohle je zápas, který jsme potřebovali,“ prohlásil Lillard.Houston stále bez většiny členů základní sestavy sotva dal dohromady osm hráčů a podlehl v texaském derby San Antoniu 91:103. Memphisu se vrátil uzdravený Ja Morant a 17 body pomohl k výhře 106:104 nad oslabenou Philadelphií. Grizzlies vyhráli počtvrté za sebou.Trápí se poslední finalista Miami; Heat podlehli i dosud nejhoršímu týmu soutěže Detroitu 100:120. Byla to pro ně čtvrtá prohra z posledních pěti zápasů.NBA:Brooklyn - Orlando 122:115, Memphis - Philadelphia 106:104, Miami - Detroit 100:120, Portland - Atlanta 112:106, San Antonio - Houston 103:91, Toronto - Charlotte 116:113.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "České dráhy plánují od dubna snížit mzdy asi 700 administrativních pracovníků. Část z nich navíc zřejmě propustí. Důvodem jsou současné ztráty během koronavirové krize, které loni jen na tržbách dosáhly přibližně čtyř miliard korun. Opatření má zatím platit rok, v příštím týdnu je projedná dozorčí rada. V neděli to uvedla mluvčí společnosti Gabriela Novotná.",
  "text": "Snižování mezd, které by mělo být zhruba desetiprocentní, se nebude týkat všech 15 000 zaměstnanců podniku.Úsporná opatření by se podle podniku neměla týkat více než 90 procent zaměstnanců, kteří mají tarifní mzdy. Ty by se podle kolektivní smlouvy letos měly naopak zvýšit o dvě procenta. Průměrná mzda v podniku loni podle výpočtu ČTK činila kolem 38 000 korun.„Pandemie jednou skončí, pokud tedy ke snížení smluvních mezd letos přistoupíme, nebude to navždy. Smluvní mzdy ředitelů, vedoucích a dalších pracovníků převážně v administrativě se dohodou obou stran každoročně nově nastavují. A to jak v závislosti na výkonech jednotlivých zaměstnanců, tak v souvislosti s finančními možnostmi firmy,“ uvedl předseda představenstva a generální ředitel ČD Ivan Bednárik.Dráhy zároveň plánují propouštět, primárně opět v administrativě. „Ohledně možného propouštění je naším úkolem nastavit nově procesy a identifikovat možné duplicity ke zvýšení efektivity. Tam se, předpokládáme, odkryje i případná nadbytečnost,“ uvedl Bednárik.Redukci mezd v ČD v neděli na twitteru kritizovala ministryně práce a sociálních věcí Jana Maláčová (ČSSD). „Snižování mzdy kvůli zrušení superhrubé mzdy je nepřijatelné, zvlášť u státního podniku. Zaměstnanci si měli polepšit! Přesně proto ČSSD před daňovým balíčkem varovala,“ napsala. Situaci chce řešit v pondělí na vládě. Zrušení superhrubé mzdy a zdanění příjmů fyzických osob sazbami 15 a 23 procent má lidem od letošního roku zvýšit čisté příjmy. Stát naopak přijde o příjmy z daní.Podle Bednárika by však podnik úsporné personální kroky zvažoval i bez zrušení superhrubé mzdy. „To sice zmírní dopad do čistého příjmu dotčených zaměstnanců, ale jinak to nemá s naším rozhodnutím nic společného,“ podotkl šéf ČD.Všechny návrhy opatření bude v příštím týdnu projednávat dozorčí rada společnosti. Následně bude vedení podniku o změnách jednat také se sociálními partnery.Celková ztráta skupiny Českých drah, kam patří osobní i nákladní dopravce, bude za loňský rok zřejmě v řádech několika miliard korun. V prvním pololetí činila 1,98 miliardy Kč, v předchozích letech přitom podnik hospodařil se ziskem. Ke ztrátám vedl především obří pokles poptávky cestujících. Ta například na jaře klesla téměř na desetinu a na podzim pak přibližně na pětinu běžného zájmu.Společnost kvůli krizi v závěru loňského roku provedla změny ve vedení, kdy Václava Nebeského v čele společnosti nahradil tehdejší šéf ČD Cargo Ivan Bednárik. Ministr dopravy Karel Havlíček (za ANO) změny vysvětlil potřebou posílení krizového finančního řízení společnosti.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V českém tisku se v úterý dočtete, že čeští ekologové neuspěli v Bruselu se stížností proti stavbě rozhledny na Králickém Sněžníku. Informuje o tom Deník. Luxusních hotelů v nabídce realit přibývá, píšou Lidové noviny. A volebních modelů je podle Deníku N kvůli covidu méně. Více se dočtete ve výběru z médií, který sestavil Radiožurnál.",
  "text": "Volebních modelů je kvůli covidu méně. Všímá si Deník N. Pandemie ovlivnila hlavně sběr dat. Aktuálně tak například není veřejně známo, jak voliče zaujaly nově vzniklé koalice. Zatímco v roce 2019 publikovaly agentury Kantar, STEM, Median a CVVM dohromady 37 volebních modelů, loni jich bylo o 12 méně.Luxusních hotelů v nabídce realit přibývá. Investoři ale zatím vyčkávají na slevy. Píšou o tom Lidové noviny. Na prodej je například designový čtyřhvězdičkový hotel v centru Prahy s orientační cenou 17 milionů eur.Čeští ekologové neuspěli v Bruselu se stížností proti stavbě rozhledny na Králickém Sněžníku. Píše o tom Deník. Proti stavbě na polské straně hory podepsalo petici skoro 3000 lidí. Kritizují zásah do horské přírody i riziko většího turistického ruchu. Evropská komise se ale na stranu odpůrců nepřidala. Podle vyjádření unijních úřadů je odpovědnost na jednotlivých členských státech, do stavby tak zasahovat nebudou. Nová dominanta na hřebenu Králického Sněžníku se začala stavět loni.Pandemie koronaviru přivedla k armádě nové piloty, píše o tom Právo. Kvůli nedostatku leteckého personálu musela armáda hledat i mezi civilisty, ne jen mezi absolventy vojenských škol. A díky covidové situaci a útlumu letecké dopravy se podařilo sehnat tři nové piloty vrtulníků.\nKateřina Součková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hokejový útočník Dominik Kubalík ve čtvrtém zápase nové sezony NHL poprvé bodoval, dvěma góly a asistencí ale nezabránil prohře Chicaga 4:5 v prodloužení na ledě Floridy. Poprvé v novém ročníku skórovali i Jakub Voráček a Filip Chytil. Voráček pomohl gólem k výhře Philadelphie 3:0 nad Buffalem a Chytil svou trefou už jen zmírnil prohru New Yorku Rangers s New Jersey na konečných 3:4.",
  "text": "Kubalík, který byl s osmi pokusy nejpilnějším střelcem zápasu, snižoval na 1:2 a 2:3 v přesilových hrách. Český útočník se v obou případech prosadil z pravého kruhu střelou bez přípravy.Kubalík si ještě připsal asistenci u gólu Philippa Kuraševa, který svou první brankou v NHL dostal Chicago ve 47. minutě poprvé do vedení. Florida ale brzy vyrovnala a prodloužení rozhodl Frank Vatrano.Philadelphia o den dříve prohrála s Buffalem vysoko 1:6 a za úspěšnou odvetu vděčí zejména gólmanovi Brianu Elliottovi, který zlikvidoval čtyřicet střel.Bezgólový stav zlomil v závěru druhé třetiny Travis Konecny a Voráček zvýšil v 54. minutě z přečíslení dva na jednoho. Kladenskému odchovanci přihrál dobře na střelu z první Kevin Hayes, který zpečetil výhru při hře Buffala bez gólmana.Rangers nabrali rozhodující manko ve druhé třetině, v jejímž začátku sice vyrovnali na 1:1, ale New Jersey v dalším průběhu odskočilo na 3:1 a 4:2. Zápas ještě zdramatizoval ve 47. minutě gólem z dorážky Chytil. Mackenzie Blackwood, který čelil v utkání padesáti střelám, už ale další branku nepustil.Gólman Vítek Vaněček prožil před dvěma dny vítězný debut v NHL, ve kterém pomohl Washingtonu třiceti zákroky k výhře 2:1 nad Buffalem. Ve druhém startu ale musel strávit na ledě Pittsburghu prohru 4:5 v prodloužení.Capitals sice vedli i díky asistenci Jakuba Vrány 4:2, ale domácí snížili dokonce v oslabení tří proti pěti a poté vyrovnal Jevgenij Malkin. Prodloužení rozhodl z dorážky Sidney Crosby. Vaněček kryl 25 střel.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve 101 letech zemřel válečný veterán Bernard Papánek, který se účastnil bitev u Tobruku a Dunkerku. Během druhé světové války se ukrýval u příbuzných v Brně, poté se mu podařilo vycestovat do Palestiny. Tam narukoval do armády. Jeho příběh však nebyl dlouho známý. Ani po válce se jeho život neuklidnil, pronásledovala ho StB.",
  "text": "O smrti veterána informoval na twitteru reportér Česká televize Josef Kvasnička, jemuž informaci potvrdil dokumentarista Jan Plachý. Brněnské studio České televize poté uvedlo, že veterán zemřel 17. ledna na komplikace spojené s covidem-19. Informaci na svých stránkách uvádí také Paměť národa.Bernard Papánek se narodil ve Vídni, kde žil s rodinou půl rok. Poté ho matka převezla ke svým rodičům a sestře do Vracova na Kyjovsku.„Když pak rodiče chtěli, abych chodil do školy ve Vídni, byl jsem z toho nešťastný – ve Vracově jsem měl spoustu kamarádů. Tak jsem tam aspoň jezdil každé prázdniny. Žil jsem pak po celém světě, ale nejvíc doma se dodnes cítím ve Vracově, i když už jsem tam dlouho nebyl,“ řekl o svém dětství před dvěma lety.V osmnácti se vrátil z Rakouska do Brna a začal hledat práci. To se mu ale nedařilo. Navíc se od policie dozvěděl, že musí odejít na Slovensko, kde má domovské právo.Tajně tak přebýval u příbuzných, nakonec bohatý brněnský právník a obchodník Leo Freund zařídil, že se spolu s bratrancem ocitl na seznamu emigrantů do Palestiny. Krátce po jeho příchodu odešel do československé zahraniční armády a záhy ho odvezli společně s dalšími dobrovolníky do Tobruku v Libyi. „Sloužil jsem u protiletadlových kanonů,“ upřesnil veterán.Během války byl přeložen také do Francie, kde spolu s Druhou kanadskou divizí až do května 1945 obléhali Němci opevněný Dunkerk.„V Normandii byla po tvrdých bojích rozbitá celá města a vesnice, po cestě jsem viděl hodně mrtvých, třeba jsem na silnici našel ležet zabitého Němce v uniformě, ale bez bot, ty už někdo sebral. Už ani moc nebyl vidět obličej, jen kosti,“ vyprávěl.Při jednom z bojů u Dunkerku byl zasažen několika střepinami do břicha. Sám vzpomínal na to, že mu tehdy zachránil život penicilin, který měli v jedné z vojenských nemocnic.Po druhé světové válce se vídeňský rodák opět vrátil do Brna. Po roce 1948 jako voják ze Západu s příbuznými a přáteli v Británii, Izraeli a Rakousku ale směl vykonávat jen podřadné práce, a navíc ho sledovala a vyslýchala Státní bezpečnost. O šestnáct let později emigroval do Izraele.Na sklonku života pobýval u své nevlastní dcery nedaleko slovenské Senice. Jeho životní příběh ještě před několika lety nikdo neznal, po roce 1964 totiž vypadl z evidence. Teprve v roce 2015 obdržel na Slovensku Pamětní medaili k 70. výročí Slovenského národního povstání a ukončení druhé světové války.Ocenění tehdy komentoval takto: „Já nejsem žádná důležitá osobnost. Myslím, že je to hlavně proto, že jsem nejstarší voják z té světové války.”\ndok, hol\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministerstvo zdravotnictví připlatí za expresní dodávku jehel a stříkaček, kterou má v rámci společného evropského nákupu objednanou u čínského výrobce, necelé tři miliony korun. Zdravotnický materiál potřebný pro očkování proti koronaviru by tak do Česka měl dorazit letecky v nejbližších dnech. Původně měl totiž náklad putovat lodí, byl by k využití až v dubnu. Pomoc s dopravou chtělo také ministerstvo vnitra, resort ale nabídku odmítl.",
  "text": "„Doprava lodí, která by však znamenala doručení až ke konci dubna, je v ceně. Česká republika se proto rozhodla připlatit za dopravu leteckou tak, aby zásilka dorazila rychleji,“ uvedla mluvčí ministerstva zdravotnictví Barbora Peterová.Od čínského výrobce Wuxi Yushou Medical Appliances resort v rámci společného evropského tendru objednal podle Peterové 1,8 milionu stříkaček s pevnou jehlou za 1,7 milionu korun. Za rychlejší dopravu tak připlatí téměř dvojnásobek ceny samotného materiálu.„Výrobce zaslal fakturu za leteckou dopravu v pátek 15. ledna. Jakmile bude uhrazena, zarezervuje výrobce let,“ doplnila Peterová.Pomoc s dodávkou pomůcek z Číny přitom resortu nabídlo ministerstvo vnitra v čele s Janem Hamáčkem (ČSSD). Ten to minulý týden po jednání Ústředního krizového štábu vysvětloval tím, že by mohly podobně jako na jaře zafungovat jeho kontakty.Ministerstvo zdravotnictví ale na nabídku nereagovalo. „Vnitro není v tomto nijak zapojeno,“ uvedla posléze Peterová.Resort objednal zavážku 12 milionů jehel a 12 milionů stříkaček dále také od bulharské firmy Farkol, která rovněž vyhrála unijní soutěž. Zaplatí za ni bezmála 19 milionů korun. „V ceně zboží z Bulharska je i doprava do České republiky,“ upřesnila Peterová.První dodávka by tu měla být zkraje dubna. „A pak dále, vždy po několika milionech měsíčně,“ vysvětlila mluvčí.Čeká se rovněž na zásilky, které na pokyn vlády zajišťuje Státní správa hmotných rezerv. Ta má aktuálně objednáno 12 milionů jehel a stříkaček od firem z Česka, Slovenska a Německa. Dorazit by měly koncem ledna.Podle prohlášení ministra zdravotnictví Jana Blatného (za ANO) by se tyto zásoby ale měly ještě navýšit, a to o pět milionů kusů. Řekl to na úterní tiskové konferenci po jednání vlády. Důvodem je především využití šesté, rezervní dávky vakcíny z jedné lahvičky, se kterou se původně nepočítalo.Na nejasnosti kolem zásob jehel a stříkaček nutných pro očkování upozornil minulý týden server iROZHLAS.cz a Radiožurnál. Celá věc se řešila také s hejtmany na jednání Ústředního krizového štábu. Ten si proto zadal analýzu, jak na tom kraje se zásobou materiálu jsou.Prověrka ukázala na velké disproporce. Například v Plzeňském a Moravskoslezském kraji měli podle analýzy zásoby jen na čtyři dny, v Olomouckém na šest. Vyřešit se to mělo přerozdělením jehel a stříkaček tam, kde o ně mají nouzi, z fakultních nemocnic.Ministr Hamáček současně informoval, že nedostatek očkovacího materiálu v Česku nehrozí. „V České republice je dostatek materiálu na další týdny a měsíce,“ řekl. U injekčních stříkaček pro aplikaci očkovací látky je podle Hamáčka zásoba na dalších 65 dní.Například v Moravskoslezském kraji stát domluvil přerozdělení tamějších zásob mezi menší nemocnice. „Zásoby jehel a stříkaček jsou aktuálně v Moravskoslezském kraji dostačující na dva měsíce, jedná se o materiál zapůjčený z Fakultní nemocnice Ostrava, který bude navrácen po obdržení dodávky ze státních hmotných rezerv,“ potvrdila mluvčí krajského úřadu Nikola Birklenová.V Plzeňském kraji, kde podle Hamáčka měli zásoby jehel a stříkaček v menších nemocnicích taktéž pouze do neděle, si podle krajského koordinátora pro očkování Petra Pazdiory poradili i bez pomoci tamní fakultní nemocnice. „Situace nebyla tak katastrofická. Očkování probíhá bez problémů se spotřebním materiálem,“ popsal Pazdiora.Podle Jiřího Kokošky z Nemocnic Plzeňského kraje mají tamní zdravotnická zařízení – vzhledem k množství dosud obdržených vakcín – zásoby očkovacích sad na několik měsíců dopředu. „A to platilo plus minus i minulý týden. Naše čtyři nemocnice dostávají každý týden k dispozici přibližně 950 dávek vakcíny a ve skladu máme skoro 10 tisíc očkovacích sad a zhruba dvakrát tolik má přijít ještě v tomto týdnu,“ řekl Kokoška.Krajská koordinátorka očkování v Olomouckém kraji Jarmila Kohoutová situaci na dotaz Radiožurnálu nekomentovala. Uvedla jen, že v olomoucké fakultní nemocnici mají zásoby injekčních stříkaček a jehel na jeden měsíc.Během několika týdnů budou moci nemocnice a další očkovací centra čerpat také z krizových zásob státních hmotných rezerv, jak po pondělním jednání vlády ministr Hamáček opět připomenul. „I v případě, že by některému zdravotnickému zařízení došly prostředky (očkovací materiál – pozn. red.), tak mu budou vykryty systémem v rámci krizové komunikace a krizových dodávek ze zásob státních nebo fakultních nemocnic,“ popsal.Do skladu státních rezerv v Sedlčanech už minulý týden dorazilo 16 tisíc lahviček ředicího roztoku o objemu 100 mililitrů. Dodala je společnost Baxter Czech. Ještě do konce ledna by mělo dorazit šest milionů injekčních stříkaček od slovenské společnosti Chirana T. Injecta a také část šestimilionové dodávky jehel, které vyrábí prostějovská firma Perfect Distribution a společnost B. Braun Medical.Správa státních hmotných rezerv musí kvůli navýšené objednávce vypsat novou zakázku. Firmám dá podle informací Radiožurnálu pouhý den na přihlášení, aby mohla výrobu očkovacích pomůcek dostat pod smlouvu co nejdříve.\nKristýna Guryčová, Matěj Skalický\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovenská vláda o dva týdny, tedy do 7. února, prodloužila kvůli koronavirové krizi stávající zákaz vycházení, který obsahuje několik výjimek. Země bude podobně jako loni na podzim znovu plošně testovat obyvatele na koronavirus. Bez negativního výsledku testu lidé od 27. ledna nebudou moci v zemi například jezdit do práce. Novinářům to po nedělním jednání kabinetu řekl ministr zdravotnictví Marek Krajčí.",
  "text": "„Lockdown přináší první výsledky. Jsme těsně za vrcholem. Čekalo by nás ještě několik týdnů omezování. My bychom byli velmi rádi, pokud by se život mohl rozběhnout dříve,“ řekl Krajčí k prodloužení karanténních restrikcí v kombinaci s hromadným testováním na koronavirus, které začne už v pondělí a potrvá do 26. ledna. V nejvíce postižených regionech se pak testování zopakuje.Hromadné testování lidí na koronavirus Slovensko uspořádalo už loni na podzim, kdy za jeden víkend přišla do testovacích center výrazná většina dospělých obyvatel. Účast na testování byla sice dobrovolná, ale po jeho skončení rovněž jen lidé s negativním výsledkem testu mohli do práce. Nově kromě cest do zaměstnání bude negativní výsledek testu na koronavirus potřebný i na pobyt v přírodě pro lidi ve věku 15 až 65 let.K absolvování testu na koronavirus budou moci zájemci využít také odběrová místa, které úřady zřídily po loňském plošném testování. Vláda spoléhá na to, že další testovací místa otevře samospráva.Zopakování plošného testování obyvatel na koronavirus prosazoval hlavně premiér a šéf nejsilnějšího vládního hnutí Obyčejní lidé a nezávislé osobnosti Igor Matovič. Dvě menší strany ze čtyřčlenné vládní koalice dříve v tomto týdnu naopak chtěly testovat jen nejvíce postižené regiony.Na Slovensku naposledy na začátku prosince začal výrazně stoupat počet nových potvrzených případů infekce koronavirem. Úřady na to zareagovaly například omezením volného pohybu lidí, byť odborníci žádali ještě přísnější opatření a jejich dřívější uvedení do praxe. V uplynulých dnech se situace ohledně přírůstku nakažených přestala zhoršovat, nemocnice ale nadále zůstávají vytížené kvůli pacientům s covidem-19.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prezident Spojených států amerických obvykle pronáší řadu proslovů - některé čistě politické a jiné zase takové, aby národ uklidnil, povzbudil. Známe to i z mnoha seriálů a filmů, kdy stojí před davem lidí tváří v tvář a mluví do mikrofonu. Často v situacích, do nichž se reálná hlava státu ještě nikdy nedostala.",
  "text": "Stane se něco, co nikdo nečeká. Teroristé ovládnou Kapitol, ve kterém hlava spojených států vystupuje s každoročním a velmi sledovaným Projevem o stavu unie. Nikdo z nejvyšších politických představitelů nepřežije - tedy kromě jednoho zvoleného záložníka, který je ukrytý na tajném místě. Člen nižšího kabinetu se okamžitě stává prezidentem. Je tak hlavní zápletka seriálu Prezident v pořadí pravdivá?„Ano, je to pravda. Pravidlo určit záložního prezidenta během důležitých události, jako je třeba Projev o stavu unie nebo inaugurace, existuje. Vzniklo během studené války, kdy se USA bály sovětského jaderného útoku z ponorek umístěných v Atlantském oceánu,“ odpovídá spolupracovnice Českého rozhlasu v USA Julie Urbišová.Ani nový seriálový prezident Tom Kirkman to nemá jednoduché. Musí se vypořádat například s tím, že někteří Američané nevěří v to, že by politik, který nebyl zvolený ve volbách měl vést zemi s 300 miliony obyvatel. I on je pak terčem útoku a skončí v nemocnici. Kdo ho v takovém případě může zastupovat?„Jako první je viceprezident. Pokud by se stalo něco i jemu, přichází na řadu předseda Sněmovny reprezentantů a poté je to druhá nejdůležitější funkce v Senátu, tzv. president pro tempore. Následují jednotliví členové kabinetu, od ministra zahraničí po ministra obrany,“ uvedla Urbišová.Americký prezident se objevuje i v mnoha katastrofických filmech. Ve snímku 2012 v Oválné pracovně zasedl Danny Glover. A svého filmového prezidenta měl i Den nezávislosti - toho si zahrál Bill Pullman.Jejich řeč před národem připravili scénáristé tak, aby působila velmi spontánně a zároveň přesvědčivě. A své v uvozovkách „scénáristy“ má i hlava státu v reálném světě.„Projev prezidentovi připravuje jeho autor projevů. Někteří prezidenti jich měli i víc. Záměr textu vychází z akcentu na konkrétní témata, jak se na něm prezident shodne se svými poradci či členy administrativy,“ vysvětluje bývalý zpravodaj české televize v USA Matin Řezníček.Ze prezidentem USA tedy stojí celý tým spolupracovníků, který nepřipravuje jenom projevy. Velmi pečlivě sleduje i světová média a sociální sítě a snaží se pak na tiskových konferencích v Bílém domě na ně reagovat.\nJiří Štefl\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rakousko prodlouží plošnou uzávěru kvůli šíření koronaviru o dva týdny do 7. února a zpřísní některá stávající pravidla. Oznámila to v neděli vláda. Obchody, služby nebo muzea budou moci otevřít 8. února, pokud klesne sedmidenní průměr nových nakažených na 50 na 100 000 obyvatel. Restaurace a hotely ale budou moci obnovit provoz nejdříve v březnu. Nově má platit povinnost nosit v obchodech, na úřadech a ve veřejné dopravě respirátory typu FFP2.",
  "text": "„Máme před sebou ještě dva tři obtížné měsíce,“ řekl na tiskové konferenci rakouský kancléř Sebastian Kurz. Uvolnit restrikce dříve by podle něj bylo lehkomyslné.Původně měla plošná uzávěra platit do 24. ledna, bude ale nejméně o dva týdny delší. Od 25. ledna se navíc zpřísní některá pravidla.Bezpečný odstup na veřejnosti má být dva metry namísto dosavadního jednoho metru. V obchodech či v dopravě mají lidé namísto roušek nosit účinnější respirátory FFP2. Lidé s nízkými příjmy dostanou respirátory zdarma.Školy budou i nadále vyučovat distančně a první žáci se mají do lavic vrátit 8. února, kdy má začít vyučování ve Vídni a Dolních Rakousech. Ve zbytku země se začne ve školách učit o týden později - 15. února.O skončení restrikcí vláda rozhodne na základě dat o vývoji epidemie. Pro ukončení uzávěry je podle ní potřeba snížit sedmidenní průměr nových případů nákazy na 50 na 100 000 obyvatel, což je zhruba 700 nových případů denně. V současnosti má Rakousko 130 nově nakažených na 100 000 obyvatel.O otevření restaurací a hotelů se bude rozhodovat teprve v půlce února a v nejlepším případě se otevřou v březnu. I po 8. únoru mají zůstat zavřená i kina, divadla či koncertní sály.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tisíc porodů proběhlo během uplynulého půl roku v Nemocnici Hořovice u Berouna a pouze u pěti rodiček potvrdily testy koronavirus. Momentálně nemají v této největší středočeské porodnici jedinou pozitivní matku ani novorozence. Nejde ale o žádnou zvláštní výjimku, v porodnicích bývá pozitivních rodiček málo a život tam vypadá skoro stejně jako dřív.",
  "text": "„V celém Česku je potvrzený pouze jeden případ koronaviru u novorozence,“ říká Radiožurnálu primářka oddělení neonatologie v Hořovicích Milena Dokoupilová.Moderní porodnice sídlí v třetím patře hlavní budovy a dovnitř se nikdo nezvaný nedostane. Před oddělením příjmu sedí mladá dvojice. Žena ve vysokém stupni těhotenství ještě před nástupem musí absolvovat antigenní test.„To jsme zavedli od pátku. Každá rodička ho musí podstoupit, upozorňujeme na to dopředu,“ vysvětluje primářka, otevírá kartou dveře a vchází na novorozenecké oddělení. Na chodbě jsou seřazené malé postýlky na kolečkách, sem tam projde matka se svým miminkem. V příjemně vyzdobeném interiéru panuje překvapivé ticho, jako by si děti daly pauzu v pláči.„To jste tu měl být v noci,“ usmívá se Vlasta, mladá matka v roušce, která se chystá vážit svého Robina. Svléká mu opatrně košilku, aby nezavadila o sondu do nosu. „Měl 1260 gramů, když se narodil, teď už bude mít nějakých osmnáct set.“Na oddělení neonatologie jsou několik týdnů, přišli sem z pražské porodnice U Apolináře. „Tam jsme byli na ARO, kam měli tatínkové na rozdíl od běžného oddělení přístup. To je takové malé pozitivum předčasně narozeného miminka v covidové době. Roušky nosíme na chodbě, tady na pokoji ne. Tu jsem si nasadila kvůli vám,“ vysvětluje.S Vlastou je na pokoji také Martina z Prahy, která právě po dvou měsících odchází domů i s tříkilogramovým Ervinem. „Hořovice jsem si vybrala záměrně kvůli péči.“ Matky jsou tu docela dobře izolované od okolního světa.„Tatínkové sem mohou kdykoliv. Partner si dělá dobrovolně kvůli nám test na covid, ale není to povinnost,“ dodává Martina a balí si věci na cestu domů. Celkem je v porodnici každý den v průměru dvacet žen, aktuálně o něco méně.Podle primářky nejsou rodičky obvykle covid pozitivní i proto, že těsně před porodem zůstávají víc doma a víc se hlídají. „Možná se projeví svátky, kdy se lidé navštěvovali, a bude víc pozitivních rodiček. Tu poslední jsme propustili zrovna v neděli.“Covid pozitivní matky jsou na pokoji v karanténě a personál k nim chodí v ochranných oblecích. „Doporučujeme, aby se o novorozence na pokoji po porodu současně s maminkou starala další osoba z rodiny. Maminka dítě jen kojí, ale další kontakt s dítětem má co nejmenší. Doprovod miminko přebaluje, chová.“Hořovická porodnice je vyhlášená a ženy sem jezdí zdaleka. Proto tu měli za loňský rok přes 1700 porodů. Vysoký počet porodů je i důvod, proč ani v případné personální nouzi v nemocnici nebude porodnice zavírat, jako se to stalo třeba v Chebu. I proto primářka oceňuje, že se proti covidu nechá naočkovat devadesát procent personálu novorozeneckého oddělení.„Nechceme se dostat do situace jako v jiných zemích, kde musí chodit do práce i covid pozitivní bezpříznakoví zdravotníci. Ještě se rozmýšlejí dvě sestry a jedna lékařka, my ostatní se necháváme očkovat,“ říká lékařka, která prodělala infekci v září.Primářka neonatologie Milena Dokoupilová očekává, že díky očkování nemocnost personálu poklesne a za pár týdnů bude provoz porodnice ještě bezpečnější a klidnější.\nĽubomír Smatana\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Uplynulý rok byl pro Francii nezvykle krušný, skutečný annus horribilis. V kontextu západní Evropy prožívala snad největší otřesy ze všech, pohroma za pohromou, prakticky neměla období klidu.",
  "text": "Žluté vesty, ošklivá vlna koronaviru a několik islamistických vražd. A je s podivem, že z těch všech otřesů vyvázla bez radikální úhony. Měl to být rok velkých reforem prezidenta Emmanuela Macrona, a místo toho to byl rok boje s koronavirem.Francie je ale zároveň stále zemí, kde pro běžného člověka byl denní život příjemný, kde vás od rána do večera potkával úsměv, věci se řešily snadno, lidé byli většinou kultivovaní.Pařížská samoobsluha nebo trh jsou bohatstvím, rozmanitostí a ekologičností své nabídky na hony vzdáleny pražským, jsou to bohužel stále dva světy.Podobně pařížské řeznictví, čistírna nebo opravna obuvi či knihkupectví nebo kavárna. V lékárně vám vydají lék, který nutně potřebujete, i když s sebou nemáte recept, který jste si zapomněli v zahraničí. Důvěřují vašemu vysvětlení. V kavárně stále necháte za vypité kafe peníze na stolku a klidně odejdete, důvěřují vám.Francie je největší zemí Evropské unie. Mocnost, která si v celosvětovém kontextu i letos udržela svůj jedinečný charakter, a to i přes pokračující globalizaci.Po odchodu Velké Británie teď vzroste její vliv i role francouzsko-německého tandemu, který už teď udává Evropské unii tón. Francouzští politici pravice i levice jsou bytostně přesvědčeni, že EU je budoucnost, že bez ní podlehneme čínskému tlaku.To Macron nedávno přesvědčil německou kancléřku Angelu Merkelovou, aby souhlasila s gigantickým plánem obnovy Evropy a přechodem na zelenou ekonomiku. To on prosazuje ve světě omezení uhlíkové ekonomie na základě Pařížské dohody, i když ji americký prezident Donald Trump odmítl. V Paříži proto vítali zvolení Joea Bidena novým prezidentem USA.Jak vypadaly ty největší pohromy Francie? Už druhý rok pokračovaly demonstrace nesourodého hnutí takzvaných žlutých vest, nového fenoménu, kterému zpočátku nikdo nerozuměl. To se ozývali lidé z periferních oblastí, kterým se žije těžko.Jejich každotýdenní protesty, které neměly vůdce ani podporu politických stran, časem nabyly charakteru stále nejasněji definované vzpoury, která by se mohla stát gangrénou země.Nabalily se na ně všemožné skupinky levicových i pravicových radikálů, televize stále ukazovaly maskované mladíky házející na policii, co jim přišlo pod ruku, i vodní děla a slzný plyn. Už se ale neukazovalo, že o ulici dál šly matky s dětmi klidně do parku a na nákup. Koronavirus to hnutí prakticky zlikvidoval.Hned v lednu Francii zachvátila gigantická stávka dopravy na protest proti Macronově snaze zavést jednotná pravidla pro všechny pro odchod do důchodu. Pro miliony lidí stávka znamenala psychodrama a nervy. Metro několik týdnů zavřené, v provozu jen jedna automatická linka bez řidiče, potom metro jezdilo pár hodin ráno a pár večer, podobně autobusy i vlaky.Nikdo nevěděl, jestli a jak se vůbec dostane do kanceláře nebo k doktorovi. Byl to sice zmatek, ale ne chaos. Byl jsem tenkrát zrovna v Paříži, denně jsme pěšky nachodili 15 kilometrů. Lidé ani moc nebrblali, kdekdo začal jezdit na kole nebo koloběžce a ta záplava cyklistů už z Paříže asi nezmizí. Ekologie ve Francii zmasověla a zlidověla.Když potom přišel koronavirus, zachvátila zelená politika Paříž i mnoho měst. Rychle se improvizovaly desítky kilometrů cyklostezek, na trhu se objevila ve velkém elektrokola, koloběžky.Tento proces se už nezastaví, Paříž razí ideu zeleného města, vysazují se trávníky a záhony. Touha po ekologičtější zemi se projevila i v místních volbách, kde v řadě velkých měst vyhráli překvapivě Zelení. V Paříži vyhrála dosavadní socialistická primátorka Anne Hidalgová, ale jen proto, že šla v koalici se Zelenými a s hodně zeleným programem.Když přišel na jaře koronavirus, Francie byla jednou z prvních a nejpostiženějších zemí. Jako všude v Evropě i tam bylo nejdřív spousta tápání, politických výroků, které si protiřečily, a nejasností.Zpočátku nebyly roušky k mání a politici tvrdili, že nejsou k ničemu, po pár týdnech je naopak doporučovali. Po prvním váhání zavedla Francie ještě striktnější omezení života než u nás. Nikdy však na rozdíl od ČR nezakázala svým obyvatelům vycestovat do ciziny. A nikdy ji nenapadlo nazývat situaci nějakým anglickým slovem „lockdown“. Má pro ni staré francouzské slovo „confinement“, kterému každý rozumí.Většina národa pochopila, že s virem se musí naučit žít a chránit se, než začne očkování. Vánoce mohli Francouzi prožít jen v okruhu nejbližší rodiny, nemělo se sejít víc než šest osob. A na silvestra platil striktní zákaz vycházení od osmi večer.Veškerou akci proti koronaviru od začátku formuluje prezident Macron. Čas od času vystoupí v televizi s jasným projevem hlavních bodů, na stránkách vlády figurují názorné informace, každý ví, co smí a má dělat. Trochu jiný obrázek než naše realita.Výsledkem je, že politicky Macron covidem neutrpěl. Za dva roky přijde nová volba prezidenta a on je zatím nejvýraznějším kandidátem. O Marine Le Penové nebylo během koronaviru mimochodem téměř slechu.Autor je publicista a bývalý diplomat\nPetr Janyška\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do hor i kvůli mimořádným opatřením vlády vyráží čím dál více turistů, kteří nemají správné vybavení. Příkladem je i dvojice mladých lidí, které musela krkonošská záchranná služba v sobotu zachraňovat z Obřího dolu. Do mrazu se vydali jen v teniskách a teplácích, neměli ani baterku. „Vybrali si cestu přes Obří důl pro skialpinisty, nikoliv pro pěší,” popsal náčelník místní horské služby Pavel Jirsa. Jejich záchrana byla podle něj velmi náročná.",
  "text": "Muž a žena vyrazili v sobotu odpoledne na túru z Pece pod Sněžkou. To bylo ale podle horské služby pouze první z nepsaných pravidel, které porušili.„Na cestu se vydali pozdě odpoledne, byli špatně obutí i oblečení, neměli s sebou suché náhradní věci ani čelovku či baterku. Vybrali si cestu přes Obří důl pro skialpinisty, nikoliv pro pěší, na své cestě přetnuli lavinový svah a v mobilu neměli aplikaci Záchranka,“ vysvětlil Jirsa.Kolem sedmé večer se ale dostali do potíží a zavolala proto o pomoc. Navíc nejdříve nedokázali policii ani horské službě popsat, kde se nachází. Až později záchranáři zjistili, že se dvojice zastavila u takzvaného špičatého kamene s modrou turistickou značkou.I přesto po nich museli pátrat dva týmy - jeden od Luční boudy, druhý z Obřího dolu.„Když je naši členové našli, byli oba silně podchlazení a naprosto vyčerpaní. Zmrzlo jim i pití, které měli s sebou. Takže jsme jim okamžitě poskytli tepelný komfort, náhradní oblečení, nápoj i energetické bonbóny na vzpruhu organismu,“ popsal jejich nalezení člen zásahu Wolfgang Berger.Jirsa dodal, že je neobvyklé, kolik lidí v posledních dnech i kvůli opatřením vyráží do hor bez patřičného vybavení.\ndok\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Start ligového jara se fotbalistům Plzně nepovedl. V Příbrami remizovali 0:0 i kvůli penaltě, kterou v závěru zápasu záložník Viktorie Aleš Čermák kopl vedle. Před rozehrávkou se Příbramští snažili dělat všechno možné, aby Čermákovi situaci znepříjemnili.",
  "text": "Aleš Čermák už se skoro rozbíhal, když k němu z příbramské střídačky začal trenér Pavel Horváth cosi pokřikovat.„Přes celé hřiště jsem na něj volal nějaká slova, která rozhodně nebyla sprostá, ale byl to spíš hec. Nakonec to možná nějaký malý vliv na Aleše mělo. Bavíme se o tom, že je potřeba udělat všechno pro to, abychom gól nedostali. Dokud to není za čárou, tak nevidím důvod, proč pro to nedělat všechno,“ říkal na tiskové konferenci po zápase Horváth.Tenhle Horváthův názor asi fotbalisté Příbrami dobře znají, protože i oni přišli s jedním způsobem, jak Čermáka rozhodit.Ještě v době, kdy faul Soldáta na Matějku zkoumal rozhodčí u televizní obrazovky, Středočeši kopačkami rozryli penaltovou značku tak, že se z kousku velmi slušně připraveného trávníku stala před penaltou hrbolatá oranice.„To určitě nebyl pokyn ode mě, jestli se to stalo,“ reaguje příbramský kouč.Nicméně jeho svěřenci totéž udělali už na podzim v Brně, kde to ale nakonec nebylo nic platné, protože po zhlédnutí videa rozhodčí penaltu Zbrojovky odvolal. Teď soupeři rozehrávku opravdu znepříjemnili.„Já jsem si toho nevšiml, ale po zápase to v kabině padlo,“ řekl trenér Plzně Adrián Guľa.„Využili všechny potřebné prostředky, aby nás vykolejili, a to se jim podařilo, aby zápas zvládli. Výsledkově hrají o všechno, je to specifické, ale stává se to. Není moje role, abych to nějak hodnotil,“ dodal Guľa.Důležitý bod do bojů o záchranu fotbalisté Příbrami proti Plzni získali, ale co za tenhle zápas pravděpodobně nedostanou, je cena fair play.\nJan Suchan\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Státní zdravotní ústav rozdělil tisíc dávek vakcíny proti covidu-19 mezi své zaměstnance a jejich příbuzné. Na všechny příslušníky ohrožených skupin, kteří mají být podle vládní strategie očkováni jako první, se přitom dosud nedostalo. Informaci přinesl server Seznam Zprávy, který má k dispozici tabulku očkovaných. Pracovníci ústavu se podle něj ke kauze nemají vyjadřovat.",
  "text": "Koncem minulého týdne dorazila do Státního zdravotního ústavu dodávka vakcín od firmy Pfizer/ /BioNTech. Zaměstnanci ústavu dostali e-mailem výzvu, aby se začali hlásit k očkování a vakcíny dostávají i v těchto dnech. Očkovací látka je přitom nedostatkovou i mezi ohroženými skupinami Čechů, kteří mají mít podle vládního plánu očkování jako první.„Já jsem lékař, chodím také do terénu, naposledy jsme s kolegy třeba řešili problémy na několika vodovodech, navštěvovali jsme provozovatele, starosty a setkáváme se prostě s různými lidmi. Máme sice roušku, ale nevíme, jestli ti ostatní jsou, nebo nejsou nakažení,“ vysvětluje zaměstnanec František K. z oddělení pro hygienu vody, proč si myslí, že vakcínu dostal přednostně. „No tak už nejsem nejmladší, těch vakcín bylo dostatek, tak se prostě přihlásili ti, co o ně měli zájem,“ dodává pro Seznam Zprávy.Podle rozvrhu očkování i výpovědí dalších pracovníků dostali vakcínu také příbuzní zaměstnanců. „Ano, tohle je možné, ale kolik jich bylo a jací to jsou příbuzní, to vám neprozradím, já o tom tady nerozhoduju, obraťte se na vedení,“ uvedl jeden z oslovených.Z tabulky dále vyplývá, že očkování již dostali nebo mají v nejbližších dnech dostat téměř všichni zaměstnanci Státního zdravotního ústavu. Očkovalo se na čtyřech místech v ústavu a očkovaní přicházeli v intervalu zhruba deseti minut.Státní zdravotní ústav zaměstnává asi 450 lidí. Přestože jsou zaměstnanci ústavu vedeni jako zdravotnický personál, lékařů je mezi nimi ve skutečnosti jen několik desítek. Většinu tvoří hygienici, lékařští pracovníci, úředníci nebo výzkumníci. Do styku s pacienty tak přichází minimálně. „Ano, vakcíny na ústav přišly, ale jestli jsem byl očkován a jak to probíhalo, na to vám odpovídat nebudu,“ uvedl na dotaz novinářů vedoucí odboru informatiky Jiří H. Neodpověděl ani na to, zda je žena z harmonogramu se stejným příjmením jeho příbuzná.Podle Seznam Zpráv rozeslal do kanceláří Státního zdravotního ústavu nabídku s očkováním a s termíny ředitel Státního zdravotního ústavu Pavel Březovský. K očkování se však ani po výzvách nevyjádřil.Mluvčí Státního zdravotního ústavu Klára Doláková posléze popřela, že by očkování dostávali příbuzní zaměstnanců. „Především se jedná o laboratorní a technické pracovníky, kteří přicházejí do kontaktu s infekčními vzorky, ale i další zaměstnance. V rámci organizačního a technického zajištění očkování byl rozeslán pokyn určený výhradně zaměstnancům SZÚ, aby se k danému očkování přihlásili. Jakmile bude schválena strategie očkování proti covidu-19 a spuštěn centrální rezervační systém očkování, přijmeme nezbytná související logistická i organizační opatření,“ stojí v tiskové zprávě.Proč ministerstvo zdravotnictví do ústavu vakcíny přednostně poslalo, zatím není jasné. Tiskové oddělení ministerstva dosud na dotazy neodpovědělo.V České republice se vakcína zatím dostala asi do šesti procent domovů pro seniory, postižené a domovů se zvláštním režimem, uvedl v úterý v České televizi prezident asociace Jiří Horecký.Předseda ODS Petr Fiala v reakci v tiskové zprávě uvedl, že pokud jsou informace pravdivé, jde o skandál. „Neuvěřitelné, takové praktiky je potřeba hned zarazit! Je to výsměch všem, kteří vakcínu potřebují přednostně,“ uvedl. Blatného a Babiše žádá o bližší informace k počtu očkovaných i tomu, o koho jde.Šéfka TOP 09 Markéta Pekarová Adamová na twitteru srovnala situaci v ČR s britskou. „Královna Alžběta a princ Philip ve svých letech čekají, až na ně přijde řada, u nás se jede naplno papalášství,“ uvedla. Vyzvala ministerstvo zdravotnictví, aby se vzpamatovalo. Podle předsedy Pirátů Ivana Bartoše mezi prioritní skupiny nespadají všichni zaměstnanci Státní zdravotního ústavu, natož jejich příbuzní. „Mohou pak občané věřit státu, že nejsou vakcíny zneužívány i v jiných institucích?“ uvedl Bartoš na twitteru.\ngak, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve Washingtonu byl inaugurován nový prezident Joe Biden. Ve svém projevu apeloval hlavně na jednotu Američanů a svého předchůdce vůbec nejmenoval. „Nebyl to bombastický projev, ale byl energický a přesně takový, jaký teď USA potřebují,“ hodnotí vystoupení demokrata Bidena marketingový specialista Alexander Braun, který spolupracoval na volební kampani vítězného kandidáta.",
  "text": "„Prezidentství Donalda Trumpa bylo atypické,“ zdůrazňuje ve speciálu Radiožurnálu a Českého rozhlasu Plus bývalý velvyslanec České republiky v USA Petr Kolář. „Spojené státy se teď zjevně vracejí do jakéhosi normálního, standardního režimu.“Amerika si podle něj zaslouží znovunabytí úcty. „To s Donaldem Trumpem moc dobře nešlo, byl to takový klaun,“ glosuje. Dodává ale, že například v zahraniční politice výrazné změny neočekává: „To, co se změní, bude tón a způsob prosazování některých věcí.“S tím souhlasí i Kolářův předchůdce na postu velvyslance ve Spojených státech Martin Palouš, který připomíná, že přes bouřlivé okamžiky uplynulých týdnů jsme nakonec byli svědky mírového předání moci.„To je možná základem toho, aby obě strany našly společnou platformu, na níž lze o věcech mluvit a docházet k nějakým racionálním závěrům,“ doufá diplomat.Na tom, že nejurgentnější výzvou, která před Bidenem stojí, je vyřešení koronavirové krize, se shodují americký konzultant a příznivec demokratické strany Brady Clough i publicista a stoupenec republikánů Dušan Neumann.Zatímco Clough ale oceňuje Bidenův odklon od Trumpovy rétoriky, podle Neumanna byl inaugurační projev příliš obamovský a až moc upovídaný.Přestože se publicista žijící v USA obává prvních předem deklarovaných kroků nového prezidenta – jako je zastavení výstavby ropovodu nebo otevření hranic – přeje Bidenovi, aby se mu podařilo být prezidentem všech Američanů. Tím spíš, že prezident bude zřejmě vystaven tvrdému nátlaku radikální levice a bude se proto muset ohánět z obou stran.Ke kýženému pevnému smíření bude třeba čas, myslí si Clough a upozorňuje na důležitou úlohu relevantních informačních zdrojů, z nichž budou znesváření Američané čerpat. Přispět by v tomto směru podle Neumanna mohlo výrazně méně útočnosti a nenávisti ze strany médií vůči novému adresátovi v Bílém domě.Poslechněte si celý audiozáznan Speciálu Radiožurnálu a Českého rozhlasu Plus k inauguraci amerického prezidenta. Uslyšíte i první projev prezidenta Joea Bidena.\nTomáš Pavlíček, marz\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Chicaga hrající stále bez Tomáše Satoranského přišli v pátečním utkání NBA o náskok 22 bodů, podlehli domácí Oklahomě 125:127 po prodloužení a inkasovali čtvrtou porážku za sebou. Český reprezentant vynechal kvůli koronaviru už osmý zápas.",
  "text": "Bulls v koncovce duelu v hale bývalého týmu svého trenéra Billyho Donovana propadli v koncovce. Stíhací jízdu domácích řídil Shai Gilgeous-Alexander, autor 33 bodů a 10 asistencí. Ještě čtyři minuty před koncem mělo Chicago k dobru 12 bodů, ale soupeř základní hrací dobu uzavřel desetibodovou sérií, kterou zakončil talentovaný rozehrávač košem s faulem 16 sekund před sirénou.V prodloužení stejně jako na závěr normální hrací doby minul poslední pokus za tři body nejlepší střelec týmu v sezoně Zach LaVine. „Prostě jsme se složili, není o čem mluvit,“ řekl LaVine, který jinak nastřílel 35 bodů.„Tenhle tým Oklahomy je nesmírně soutěživý, a i když prohrává, nezabalí to,“ konstatoval kouč Chicaga Donovan, který tým Thunder koučoval předchozích pět let, takže ho dobře zná. Jeho novým svěřencům to ale nepomohlo. „Přestože to v poločase bylo o 18 bodů, hráče jsem varoval, že nemáme vyhráno, že budou ještě bojovat. A taky že jo, získali na svou stranu momentum a otočili to,“ řekl.„I kdybychom nakonec nevyhráli, ukázali jsme dnes večer, že se dokážeme vrátit do zápasu, což je pro náš mladý tým pokrok. Byla to opravdu dobrá reakce od kluků a vycházela od nich samotných,“ uvedl domácí trenér Mark Daigneault, který ještě v minulé sezoně dělal Donovanovi asistenta.Los Angeles Lakers potvrdili pozici nejlepšího týmu sezony, doma porazili New Orleans 112:95 a zvítězili popáté v řadě. Pošesté v sezoně měli obhájci titulu šest dvouciferných střelců, vedl je LeBron James s 21 body, 11 asistencemi a osmi doskoky.Čtvrté výhry za sebou přidali hráči Utahu, kteří přehráli Atlantu 116:92, ale také Milwaukee. Bucks se mohli při těsném triumfu nad Dallasem 112:109 tradičně spolehnout na Janise Adetokunba, autora 31 bodů a devíti doskoků. Na druhé straně byl hodně vidět Luka Dončič, jemuž vedle 28 bodů a 13 asistencí chyběl doskok k zisku triple doublu.Boston se vrátil do hry po problémech s koronavirem v týmu vítězstvím 124:97 nad Orlandem a po pátém úspěchu za sebou vede Východní konferenci. Nejhodnotnější výkon večera předvedl pivot Clevelandu Andre Drummond, který dovedl Cavaliers k výhře 106:103 nad New Yorkem 33 body a 23 doskoky.NBA:Boston - Orlando 124:97, Cleveland - New York 106:103, LA Lakers - New Orleans 112:95, Milwaukee - Dallas 112:109, Oklahoma City - Chicago 127:125 po prodl., Sacramento - LA Clippers 100:138, Utah - Atlanta 116:92.Zápasy Detroit - Washington, Minnesota - Memphis a Phoenix - Golden State byly odloženy.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Chicaga v NBA přehráli Dallas na jeho hřišti 117:101 a ukončili sérii čtyř porážek, přestože v dresu soupeře zářila slovinská hvězda Luka Dončič. Ten zaznamenal 36 bodů, 16 doskoků a 15 asistencí a svým 29. triple doublem v kariéře už v 21 letech překonal legendu Michaela Jordana. Za vítěze stále nenastoupil český reprezentant Tomáš Satoranský.",
  "text": "Chicago předvedlo dobrý kolektivní výkon, ze kterého vyčníval s 29 body a deseti doskoky finský pivot Lauri Markkanen a náhradník Garrett Temple, který si 21 body vylepšil maximum v sezoně. Zastoupil tak hlavní hvězdu týmu Zacha LaVinea, jemuž se tentokrát střelecky nedařilo a zaznamenal deset bodů a deset asistencí.„Skvěle zareagoval a do ničeho se nenutil. Naopak hrál skvělý kolektivní basketbal a nechával zakončovat spoluhráče, kterým se dařilo. Je vidět, že rosteme zápas od zápasu,“ pochvaloval si trenér Chicaga Billy Donovan.To na straně oslabeného Dallasu byl v útoku dlouho osamocený Dončič, který už do poločasu nastřílel 30 bodů, což je jeho druhý nejlepší výkon za úvodní poločas v kariéře. Jenže postrádal podporu spoluhráčů v útoku i obraně. Chicago v poločase vedlo o 15 bodů a náskok už nepustilo.Po změně stran už Dončič především tvořil pro spoluhráče a připsal si tak výrazný triple double, který ho posunul na 15. místo historických tabulek, o něž se dělí s Grantem Hillem. Z aktivních hráčů je na sedmém místě, před ním jsou Ben Simmons (30), Rajon Rondo (32), Nikola Jokič (46), James Harden (47), LeBron James (95) a Russell Westbrook (150).Zklamaný odcházel také DeAaron Fox, který sice zahrál nejlepší zápas kariéry se 43 body a 13 asistencemi, ale jeho Sacramento přesto prohrálo s New Orleans 123:128. Pelikány, kteří prohráli pět předchozích zápasů, táhl Zion Williamson s 31 body.Ve velkém stylu ukončil pětizápasovou šňůru porážek také New York, když triumfem 105:75 připravil Bostonu nejtěžší porážku v sezoně. Celtics přitom dosud byli nejlepším týmem Východní konference, ale bez své hvězdy Jaysona Tatuma se trápili při střelbě za tři body, kterou měli jen 15 procent.Že týmový výkon je víc než individuální výkony hvězd ukázal také Utah, který zdolal Denver 109:105, přestože v dresu Nuggets zářili Nikola Jokič (35 bodů, 14 doskoků, 9 asistencí) a Jamal Murray (30 bodů). Jenže Jazz měli hned šest dvouciferných střelců a kolektivním výkonem oplatili Denveru porážku z prvního kola posledního play-off.Dokonce sedm dvouciferných střelců měli Los Angeles Clippers při výhře 129:96 nad Indianou. Clippers jsou tak druzí v Západní konferenci za městským rivalem Lakers.Zápas mezi Philadelphií a Oklahomou byl jen 90 minut před plánovaným začátkem odložen kvůli tomu, že se hráči Philadelphie potkali s nakaženým protihráčem. Jde už o třináctý odložený zápas za poslední týden.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 75 let zemřel spisovatel a překladatel Vojtěch Steklač. O úmrtí informoval Havlíčkobrodský deník. Steklač psal hlavně knížky pro děti, nejznámější je asi série Boříkovy lapálie, příběhy čtveřice kamarádů z pražských Holešovic. Několik desítek let byl Steklač spojen s městysem Havlíčkova Borová na Vysočině, kde měl chalupu.",
  "text": "„Byl zvyklý tu trávit každý rok období od jara do podzimu. Dá se tedy říci, že velká část jeho obsáhlého díla vznikla právě u nás. Vojtěch Steklač Havlíčkovu Borovou miloval a navždy bude patřit k významným jejím obyvatelům. Čest jeho památce!,“ uvedl městys na facebooku k úmrtí.Steklač se narodil v Příbrami, dětství prožil v Praze. Vystudoval sociologii a filozofii na Filosofické fakultě Univerzity Karlovy. Řadu let byl redaktorem dětských časopisů Ohníček a Pionýr, kde byl šéfredaktorem.První příběhy o Boříkovi začaly od roku 1970 vycházet v časopise Ohníček, kam Steklač o rok dříve nastoupil. Později vyšly v několika edicích i knižně. V roce 2006 Albatros vydal kompletní soubor jeho příběhů nazvaný Velké Boříkovy lapálie.V 90. letech se Steklač začal spisovatelské dráze věnovat naplno, zároveň působil jako televizní scenárista. Byl například mezi autory scénáře seriálu Nováci, který vysílala televize Nova.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„Otázka, kterou bude dobré si položit, až tato doba pomine, je: co se nám to stalo, co jsme museli prožít, s čím jsme se museli vyrovnávat a nakolik to přineslo věci zajímavé a podnětné a naopak nakolik nás to zalehlo,“ konstatuje v pořadu Osobnost Plus scenárista Petr Jarchovský.",
  "text": "Jarchovský vzpomíná, že na začátku pandemie na jaře minulého roku byl doslova paralyzován. „Ale paradoxně, protože najednou jste měl čas, byl jste třeba na chalupě, kde vás nic nerušilo, což bylo vlastně ideální na psaní a přemýšlení.“„Ale hrozně to nešlo, myšlenky utíkaly k tomu, co se děje, k tomu jestli to, co teď dělám, bude mít nějaký smysl. Protože scénář míří vždy k nějakému projektu, bez něho je to mrtvola. A najednou vám třeba zrušili nebo odložili natáčení seriálu, na kterém jste dělal tři roky. Pak se ptáte, jestli má smysl psát něco dalšího.“Nakonec se ale scenárista „přemluvil“ k psaní. „Řekl jsem si, že potřebuju režim, kdy chodím jako do práce a něco píšu, jednu věc dodělám a začnu druhou. Jinak bych se zbláznil, kdybych jen přemýšlel, jak to vlastně nevyjde.“Online se dnes odehrává veškerý provoz na FAMU, kde Jarchovský působí jako pedagog. „Jsme v zoufalé situaci, protože 80 procent toho, co naši studenti dělají, je tvůrčí a praktická práce, která je týmová, tedy vytváření scénářů a natáčení filmů.“Jindy běžná synergie kateder střihu, zvuku, kamery, režie se teď nemůže dít. „Děje se punkovým způsobem, kdy kameramani na mobily natáčí reportáže. Ale to není dlouhodobě udržitelné.“„Až má člověk někdy tendence skrečovat celý rok v obavách, čím se studenti vykážou, s čím budou absolvovat, za co je budu hodnotit. Scenáristé jsou na tom ale nejlépe, ti píšou.“Jarchovský souhlasí, že pandemie se podílela na změně toho, jak lidé filmy konzumují. „Je to oblast, která se velmi překotně vyvíjí. Ještě před pěti lety bychom si nepředstavili, že veškerý mainstream, ale i artová produkce se přesune na platformy, jako je Netlifx nebo HBO.“„Nevím, jestli je to dobře, nebo špatně, ale určitě to hrozně expanduje. Je toho najednou hodně a není to tak, že by najednou nebylo co dělat. Mnohé filmy jsou dnes daleko odvážnější a svobodnější než jakýkoliv mainstream.“Témat pro dospělého a uvažujícího diváka je dostatek a tak na nových platformách najde cokoliv. „Netroufnu si říci, jestli je to k dobrému, nebo špatnému, ale rozhodně si netroufnu říci, že bychom neměli komu vyprávět příběhy, pokud máme co říct.“„Nůžky se ale otevírají: máte velké produkce jako třeba Avatar, na které se lidé budou chodit dívat jako na podívanou, a naproti tomu výlučně artové věci v artových kinech. A to mezi, říkejme tomu třeba kvalitní mainstream, bude Netflix, HBO a domácí kino. Ale co se nám vytrácí, je to společné spoluprožívání,“ upozorňuje na to, jak se díváme na filmy, scenárista Petr Jarchovský.\nBarbora Tachecí, Ondřej Čihák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda bude o přesunu do nižšího čtvrtého stupně protiepidemického systému jednat asi ve středu. V diskusním pořadu Partie na Primě to v neděli řekl ministr průmyslu, obchodu a dopravy Karel Havlíček (za ANO). Klíčový pro rozhodnutí bude podle něj vývoj situace v následujících dnech. V pondělí vláda projedná otevření papírnictví. Pro ČT uvedl premiér Andrej Babiš, že by se měly otevřít také obchody s obuví, spodním prádlem a oblečením pro děti.",
  "text": "„Od úterý, předpokládám, že vláda to schválí, rozšíříme segment maloobchodu, to znamená papírnictví, prodejny s dětským oblečením a obuví, prodejny spodního prádla,\" vyjmenoval Babiš zboží, které budou opět moct prodávat malé obchody i obchodní řetězce.Neupřesnil, jestli bude dětské zboží omezeno nějakou věkovou hranicí. Dosud tyto výrobky nepatřily do takzvaného základního sortimentu, který se může prodávat i v době uzavření většiny obchodů.Havlíček v souvislosti s možným zmírněním opatření upozornil, že je nutné udržet epidemický vývoj v nižším stupni systému PES alespoň sedm dní po sobě. Důležitý bude také stav v nemocnicích.„Musíme být obezřetní. Nechceme ani den omezení navíc, ale musíme si být jistí, že se situace po otevření zase rychle nezhorší,“ vysvětlil ministr. Připustil, že při posledním zmírnění opatření na začátku prosince bylo chybou otevření restaurací.V pondělí by ale vláda o zmírnění omezení jednat ještě neměla, na programu však bude přesunutí obchodů s papírenskými potřebami do takzvaného základního sortimentu, dodal ministr.Řeč byla také o vakcinaci a registračním systému, který spustila vláda v pátek. Havlíček nejdřív odmítl, že by se data lidí, kteří zadávají své osobní údaje do centrálního rezervačního systému, odesílala kamkoli do zahraničí. Pak dodal, že do systému se ani nezadává rodné číslo.„Prosím pěkně, tam se vůbec nedávají rodná čísla. Kde jste přišla na rodná čísla, paní předsedkyně?“ obránil se ministr v pořadu Partie na šéfku TOP 09 Markétu Pekarovou Adamovou.„Do systému se dávají rodná čísla,“ odpověděla mu Pekarová Adamová. „Dávají se tam čísla pojištěnců,“ reagoval Havlíček.„Podívejte se, to je rodné číslo,“ upozornila ministra šéfka TOP 09. Havlíček s tím ale přesto nesouhlasil: „Číslo pojištěnce ale není úplně rodné číslo. Dá se to z toho vyčíst.“Do rezervačního systému se zadává jen číslo pojištěnce, to je ale většinou shodné s rodným číslem. „Zdravotní pojišťovny v České republice pracují s čísly pojištěnců, která se nicméně v případě českých občanů shodují s rodnými čísly,“ stojí na webu Všeobecné zdravotní pojišťovny.Problémy rezervačního systému popsal server iROZHLAS.cz. Systém kvůli bezpečnostním nedostatkům původně předával rodná čísla pacientů do zahraničí. A to přestože ministr zdravotnictví Jan Blatný (za ANO) ve čtvrtek vyloučil, že rezervační systém bude předávat data komerční sféře. Nechal se slyšet, že ochrana dat je zajištěna. Problém se později podařilo odstranit.\nako, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Německo bude od čtvrtka při příjezdu z vysoce rizikových oblastí, kterou je i Česká republika, a také z regionů s výskytem zmutovaného koronaviru požadovat negativní koronavirový test. Ve středu příslušné nařízení schválila německá vláda.",
  "text": "Za vysoce rizikovou oblast považuje Německo regiony s více než 200 novými případy na 100 tisíc obyvatel za sedmidenní období. Nadále platí při cestách z rizikových oblastí plošná povinná karanténa, kterou lze ukončit po pěti dnech dalším negativním testem.Pokud je země hodnocena jako riziková a ne vysoce riziková, tedy když se počet nových případů na 100 tisíc obyvatel během sedmi dní pohybuje v rozmezí 50 až 199, postačí test vyhotovený do 48 hodin po příjezdu do Německa. Při příjezdu do Německa je ale nehledě na vstupní test povinná karanténa, ze které ovšem platí výjimky pro pendlery či pro tranzit.Německý ministr zdravotnictví Jens Spahn považuje nové zpřísnění podmínek za nezbytné. „Zahraniční cesty do rizikových oblastí nejsou kvůli pandemii vhodné. Kdo se jich ale ani tak nehodlá vzdát, musí se pro příště při návratu nechat otestovat,“ řekl Spahn, který upozornil i na hrozbu v podobě zmutovaného koronaviru. „Mutace viru jsou dalším nebezpečím pro naše zdraví. Jejich rozšíření v Německu musíme co nejvíce zabránit,“ zdůraznil.Vedle povinnosti nechat se otestovat musí lidé při cestách z rizikových oblastí vyplnit příjezdový formulář. Pokud do Německa lidé vstupují ze zemí mimo unijního schengenského prostoru bez vnitřních hranic, musí mít při příjezdu potvrzení o tom, že formulář vyplnili.Schválené vládní opatření rovněž požaduje po mobilních operátorech, aby počínaje 1. březnem zákazníky po přihlášení do německých sítí informovali v textové zprávě o aktuální epidemické situace v zemi a o platných karanténních předpisech.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Starý rok se s námi na většině starého kontinentu rozloučil v kulisách lockdownu, v novém se nic nezměnilo. Malou naději na zlepšení mohlo vzbudit očkování, které ale nejen v Česku drhne.",
  "text": "Z nedostatku vakcín se tradičně a nejsnadněji viní ti, kteří se na domácí půdě nemohou příliš bránit. Dozvěděli jsme se tak, že za nedostatek očkovacích látek může Evropská komise. Její nákupní politika prý zhatila dobře míněnou snahu soukromých firem pomoct a zároveň přitom vydělat. Tak se vyjádřil šéf společnosti BionTech, která s firmou Pfizer jednu z očkovacích substancí vyvinula.Podobně promluvili také politici v různých členských státech, včetně Německa. Obvinění unijní exekutivy zaznělo i z úst českého premiéra Andreje Babiše. Ten také přidal kuloární informaci, která je už natolik rozšířená, že dávno překonala klasifikaci „na každém šprochu pravdy trochu“. Zní, že stát Izrael ve vakcinačním úsilí vede, protože má dostatek vakcín, jelikož je o sto procent u výrobce přeplatil.Výhodu mají podle Babiše také Britové, kteří se mohou rozhodovat sami a nejsou závislí na bruselské byrokracii. Na těchto slovech samozřejmě může ledacos být a nemusí to být jen bohapusté výmluvy. Fakt totiž je, a opět to zaznělo v Německu, které teď půl roku Unii předsedalo, že se unijní státy chtěly vyhnout bratrovražedné válce o vakcíny. Neboli opakování smutných událostí z jara, kdy si navzájem různě kradly ochranné pomůcky a podobně. O katastrofickém scénáři vzájemného přeplácení v boji o vakcíny mluvil opět i český premiér.Výše popsané problémy dokazují, že neochota značné části společnosti nechat se očkovat je v tuto chvíli podružná. Těžko očkovat, když není očkovat čím. A není čím očkovat, protože za to může politika. Ne ale do takové míry nákupní politika komise nebo snaha členských států vyhnout se stadiu, kdy se navzájem stanou vlky. Spíše nacionalistická politika v kombinaci se studenoválečným myšlením a touze po bezbřehém zisku.V současnosti máme především vakcíny provenience americké, britské, čínské, francouzské, ruské. Financované výhradně soukromě, státními nebo unijními penězi, z univerzitních pracovišť i ryze komerčních. Tato přehršel převládla místo oprávněně očekávatelného spojení vlád a soukromého sektoru s cílem vytvořit jednu dobrou, spolehlivou, křížem krážem osvědčenou očkovací látku.Takovou možnost zhatil geopolitický boj. Nejdřív, kdo první vakcínu vyrobí, a teď, kdo si ji odkud koupí. Kdo ji přeplatí, kdo ne, která se použije dříve. Takže do hry zase vstoupila politika, ta nejvyšší. A pak, že jde hlavně o lidské zdraví. Evropská komise ovšem udělala dobře, pokud odmítla přeplatit první vakcínu, když na cestě byly v řádu dnů další. Členské státy udělaly dobře, že se svěřily společným nákupům.Především je ale dobře, a to je dobrá zpráva, že se odehrály dva kroky k překonání propasti geopolitiky. Vědci z britské Univerzity v Oxfordu a firmy AstroZeneca s autory ruského Sputniku 5 budou spolupracovat na kombinaci obou jimi vytvořených a nutno poznamenat levných látek. O spolupráci s ruským prezidentem mluvila kancléřka Merkelová. Stačí zapojit zbytek vědců Unie a třeba se dočkáme i spolupráce zámoří v duchu lidství a zdraví, a ne politických výhod a zisku.Autor je komentátor Českého rozhlasu\nThomas Kulidakis\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Brooklynu porazili v NBA Milwaukee těsně 125:123. Za výhrou je dotáhla 34 body a 12 asistencemi nová posila James Harden. Jednatřicetiletý střelec se stal prvním hráčem v historii, který si v úvodních dvou duelech s novým týmem připsal pokaždé nejméně 30 bodů a 10 asistencí. Kevin Durant zaznamenal 30 bodů a doskočil devět míčů.",
  "text": "„Takhle zkrátka oba hrají. Vzbudí se, přijdou na zápas a oba nastřílejí přes 30 bodů. A když nejste dostat agresivní a nebráníte je, dají i padesát,“ konstatoval Janis Adetokunbo, s 34 body, 12 doskoky a sedmi asistencemi tahoun poražených, jenž poprvé od roku 2019 odehrál téměř 40 minut.Sekundoval mu Khris Middleton s 25 body, v závěru duelu však minul potenciálně vítěznou trojku z rohu hřiště. Brooklyn se opíral o téměř padesátiprocentní střelbu trojek, a to i přesto, že mu stále z osobních důvodů chyběl rozehrávač Kyrie Irving. Vrátit na hřiště by se mohl ve středu.Houston, odkud Harden odešel, naopak po ztrátě hvězdného basketbalisty prohrál podruhé ze tří duelů - Chicagu podlehl 120:125. Solidně se alespoň uvedla nová akvizice z Indiany Victor Oladipo. Za 32 minut nasbíral 32 bodů, když trefil 13 z 23 pokusů z pole, a devět asistencí.Bulls se opírali o Zacha LaVinea, který dal 33 bodů. Za Chicago znovu nenastoupil Tomáš Satoranský. Jediný Čech v NBA by po nákaze koronavirem podle zámořských médií mohl naskočit v pátek proti Charlotte.První porážku po šesti výhrách utrpěli obhájci titulu Los Angeles Lakers, kteří doma nestačili na Golden State 113:115. Warriors táhli Stephen Curry s 26 body a Kelly Oubre s 23 body. Na druhé straně se nejvíc prosadil Dennis Schröder, autor 25 bodů.Curry v poslední minutě neproměnil dvě střely, vedoucí tým Západní konference toho však nedokázal využít. Poslední pokus, kterým mohl rozhodnout, poslal mimo koš LeBron James, jenž předtím nasbíral 19 bodů. Anthony Davis si připsal 17 bodů a 17 doskoků.Dál se trápí Dallas, který na Floridě podlehl Torontu jasně 93:116, a prohrál potřetí v řadě. Na vině byl především druhý poločas, který Raptors ovládli 69:46. Hvězdou byl Kyle Lowry, jenž nastřádal 23 bodů, devět doskoků a sedm asistencí. Chris Boucher přidal 21 bodů a 10 doskoků.V dresu Dallasu, který střílel s úspěšností pouze 38 procent, zaznamenal s 23 body a devíti doskoky nejlepší zápas po zranění Kristaps Porzingis. Tradiční opora Luka Dončič za svými obvyklými čísly zaostala. Slovinský reprezentant si připsal 15 bodů, sedm doskoků a devět asistencí.Loňské finalisty z Miami, kteří zvítězili po třech porážkách za sebou, dovedl v odvetě proti Detroitu k výhře 113:107 pivot Bam Adebayo 28 body a 11 doskoky. Portland podlehl San Antoniu 104:125, když mu nestačilo ani 35 bodů Damiana Lillarda. Vítěze táhl s 22 body LaMarcus Aldridge.NBA:Atlanta - Minnesota 108:97, Brooklyn - Milwaukee 125:123, Chicago - Houston 125:120, LA Lakers - Golden State 113:115, Memphis - Phoenix 108:104, Miami - Detroit 113:107, New York - Orlando 91:84, Portland - San Antonio 104:125, Toronto - Dallas 116:93. Zápas Washington - Cleveland byl odložen\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V únoru se zřejmě ochladí a bude sněžit i v nižších polohách. Na konci ledna v příštím týdnu ale může rtuť ještě přes den vystoupat až na sedm stupňů nad nulou. Vyplývá to z měsíčního výhledu počasí, který v pátek zveřejnil Český hydrometeorologický ústav, a z krátkodobé předpovědi ústavu.",
  "text": "Ve druhé polovině příštího týdne se mohou objevit teploty tři až sedm stupňů Celsia nad nulou. Objem srážek bude koncem ledna také nadprůměrný, v nižších polohách bude spíše pršet.„Období na přelomu ledna a února by mělo být o něco teplejší, než je obvyklé. Další dva týdny do konce předpovědního období - od 8. do 21. února - by měly být chladnější, ovšem stále kolem dlouhodobých hodnot,“ oznámili pracovníci hydrometeorologického ústavu.Kvůli vyšším teplotám v příštím týdnu čekají meteorologové sníh nejprve hlavně na horách, kde ho bude rychle přibývat. Jinde se sníh udrží jen přechodně. Díky postupnému ochlazování by se ale v týdnech mezi 8. a 21. únorem mohl sníh objevit i v nižších polohách.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V českém tisku se ve čtvrtek dočtete, že prezident Miloš Zeman by byl pro volební koalici ANO a ČSSD, píše Mf Dnes. Nové byty v Praze začínají podle Hospodářských novin skupovat fondy a velcí investoři. A ředitelé základních škol by uvítali, aby se školy znovu otevřely i třeba později, ale aby to tak už zůstalo, informuje Právo. Více se dočtete ve výběru z médií, který sestavil Radiožurnál.",
  "text": "Prezident Miloš Zeman by byl pro, aby šlo hnutí ANO a ČSSD do letošních parlamentních voleb ve společné koalici. Řekl to v rozhovoru pro Mf Dnes. Mluvil i o důležitosti očkování proti covidu-19. Spuštění registračního systému na vakcinaci lidí nad osmdesát let podle něj nedoprovázel žádný podstatný chaos, ale drobné chyby, které lze tolerovat.Nové byty v Praze začínají skupovat fondy a velcí investoři, kteří je chtějí pronajímat. Lidé, kteří shánějí vlastní bydlení, na něj proto možná nedosáhnou. A to i přesto, že se nové byty v hlavním městě staví. Pořád jich ale zdaleka není tolik, aby pokryly poptávku. Téma pro Hospodářské noviny.Většina ředitelů základních škol by uvítala, aby se školy znovu otevřely i třeba později, ale aby to tak už zůstalo. Deníku Právo to řekl prezident jejich asociace Michal Černý. Lepší varianta by to podle pedagogů byla i přesto, že je pro ně distanční výuka náročnější. Otevření a pak další uzavření, které učitelé a žáci zažili kvůli koronaviru před Vánocemi, by podle Černého všechny ještě víc unavilo a otrávilo.Praha znovu hledá firmy na přepravu cestujících s handicapem, píše server zDopravy.cz. Do předchozích výběrových řízení se žádná společnost nepřihlásila. Přeprava minibusy funguje většinou na objednávku, ROPID ale pro handicapované stále nabízí i jednu pravidelnou linku.\nAnna Macků\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Los Angeles Lakers vyhráli jasně v Oklahoma City 128:99 a uspěli v NBA poosmé z devíti posledních utkání. Největší měrou k tomu přispěli LeBron James, jenž nasbíral 26 bodů, šest doskoků a sedm asistencí, a náhradník Montrezl Harrell s 21 body. Dallas porazil Charlotte 104:93 při vítězném návratu lotyšského podkošového hráče Kristapse Porzingise.",
  "text": "Lakers mají na hřištích soupeřů stoprocentní bilanci a sedmou venkovní výhrou v úvodu sezony překonali klubový rekord. „Venku se staráme jen o sebe. Všechna ta omezení, covid a další věci, ty nás ještě více semkly,“ řekl James. Úřadující šampioni stříleli trojky s úspěšností 46 procent a s bilancí 10-3 vedou Západní konferenci. Thunder jsou devátí.Dallas opět táhl v hale Charlotte Luka Dončić. Slovinský mladík měl 34 bodů, 13 doskoků a devět asistencí. Kromě Tima Hardawaye s 18 body se mohli Mavericks opřít také o Porzingise, který nastoupil poprvé po vleklém zranění kolena. Lotyšský reprezentant odehrál 21 minut a nasbíral 16 bodů.„Máme-li k dispozici oba, úplně to mění situaci,“ liboval si trenér Rick Carlisle poté, co se stal 16. koučem v historii, jenž dosáhl na metu 800 vítězství. „Kristaps je fantastický hráč. Musí se ještě dostat do rytmu, ale na první duel to bylo skvělé,“ ocenil Dončić.Milwaukee během ledna zdolalo Detroit už potřetí, tentokrát 110:101. Celek z Wisconsinu se opět mohl opřít o dvojnásobného nejužitečnějšího hráče ligy Janise Adetokunba, který zaznamenal triple double za 22 bodů, 10 doskoků a 10 přihrávek.Bucks si vybudovali rozhodující náskok už v první části, kterou ovládli 27:13. Ve druhé vedli až 52:29, když měli na kontě víc trojek (11) než soupeř proměněných střel z pole (9). „Snažíme se stavět hru na střelbě. Chce to dobře si nahrávat míč a hlavně se trefovat,“ uvedl kouč Mike Budenholzer.Brooklyn, kterým v noci otřásla výměna čtyř klubů v čele s kanonýrem Jamesem Hardenem, zdolal v derby New York i v oslabené sestavě 116:109. Z osobních důvodů mu znovu chyběl Kyrie Irving, dále pak Caris LeVert, Taurean Prince a Jarrett Allen, kteří stejně jako Harden mění dresy.Tým Nets táhl Kevin Durant s 26 body a do dvouciferných čísel se dostalo i jeho šest spoluhráčů. Domácím Knicks nestačilo 30 bodů a sedm doskoků pivota Juliuse Randla.Portland dovedl k výhře 132:126 v Sacramentu Damian Lillard, jenž zazářil 40 body a 13 asistencemi. C.J. McCollum přidal 28 bodů, oba trefili po šesti trojkách. Uspěli i Clippers, kteří zdolali New Orleans 111:108 díky 28 bodům Kawhiho Leonarda.Tři utkání Washington - Utah, Boston - Orlando a Phoenix Atlanta musela být kvůli koronaviru odložena, v pátek se nebudou hrát duely Washington - Detroit a Golden State - Phoenix. Některé kluby nemají kvůli karanténám dostatek hráčů.NBA:Charlotte - Dallas 93:104, Detroit - Milwaukee 101:110, LA Clippers - New Orleans 111:106, Minnesota - Memphis 107:118, New York - Brooklyn 109:116, Oklahoma City - LA Lakers 99:128, Sacramento - Portland 126:132.Utkání Boston - Orlando, Phoenix - Atlanta a Washington - Utah byla odložena.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Je jedním z nejlepších desetibojařů historie, už rok a půl se ale živí zcela odlišnou disciplínou. Z Tomáše Dvořáka je zahradník. Trojnásobný mistr světa a bývalý reprezentační šéftrenér byl dalším hostem Olympijského podcastu Radiožurnálu.",
  "text": "„Říkal jsem si, že mě políbila nějaká múza, když jsem v roce 2019 opustil atletický svaz. Dozrál jsem do stavu, že už to dál neustojím – energií ani psychicky. Nechtěl jsem zabřednout, aby se ze mě stal člověk, kterým být nechci. Takže jsem srazil paty a začal se poohlížet po něčem jiném,“ popisoval Dvořák v podcastu.Bylo to překvapení, když krátce před světovým šampionátem skončil jako reprezentační šéftrenér. Zatímco čeští atleti neúspěšně bojovali o medaile v Dauhá, Dvořák si před nástupem do zahradnické firmy čistil hlavu v Himálaji.„Troufám si říct, že pracující člověk v zahradnictví je zvyklejší plnit úkol než profesionální sportovec v této době. To byla jedna z pohnutek, proč už jsem nechtěl pracovat pro někoho, kdo pracovat nechce,“ vysvětlil.Co podle Tomáše Dvořáka chybí jeho nástupcům, aby navázali na slavnou éru českého desetiboje? A chystá se sám k atletice vrátit? Jeho odpovědi si můžete poslechnout v dalším díle Olympijského podcastu. Najdete ho na webu Radiožurnálu, audioportálu Můj rozhlas nebo v podcastových aplikacích.\nMarek Augustin, Jakub Marek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Nymburka podlehli v závěrečném 6. kole základní skupiny B tureckému celku Tofas Bursa 97:103 a postoupili do osmifinálové fáze Ligy mistrů ze druhého místa. Soupeř pořadí v tabulce ovládl. Basketbalistky ZVVZ USK Praha podlehly v domácí „bublině“ v hale na Královce v utkání 4. kola Evropské ligy Fenerbahce Istanbul vysoko 70:99 a nedokázaly soupeři oplatit porážku 70:77 z prosincového turnaje v Turecku.",
  "text": "Úvod utkání patřil Omaru Prewittovi, který se rozehrál dvěma trojkami, za čtyři minuty měl na kontě 12 bodů a zařídil vedení 15:8. Nymburk v první čtvrtině vedl i o deset bodů, ale Tofas bojující o klíčovou výhru se ve druhé části přiblížil i na dva.Domácí už ale soupeře do vedení v první polovině utkání nepustili. Na rozdíl od něj hráli s jistotou, že jim při shodě okolností vezme postup jen porážka téměř o 60 bodů. Nymburk dokonce ke konci druhé čtvrtiny podruhé v utkání unikl i do desetibodového náskoku.Touha Tofasu po play-off ale vyústila ve třetí desetiminutovce v obrat. Týmy se pak přetahovaly o nejtěsnější vedení. Domácí šli ještě do vedení 87:82, ale soupeř odpověděl sedmibodovou šňůrou a vybojoval vítězství. Zařídil ho 27 body Tomislav Zubčič. Domácím nestačilo Prewittových 24 bodů.Soupeře pro osmifinálovou skupinu se tým trenéra Orena Amiela dozví při losování 2. února. Další sérii zápasů začne Nymburk přesně o měsíc později.ERA Nymburk - Tofas Bursa 97:103 (30:26, 57:52, 78:79)Nejvíce bodů: Prewitt 24, Hruban 17, Dalton 15 - Zubčič 27, Akoon-Purcell 23, Christon 19. Fauly: 21:30. Trestné hody: 41/31 - 28/19. Trojky: 14:10. Doskoky: 38:33.Pražanky se musely obejít bez americké opory Alyssy Thomasové a držely s tureckým celkem krok jen do osmé minuty, kdy byl stav ještě 13:18. Pak ale Fenerbahce uhrálo osmibodovou šňůru a naděje domácího výběru se postupně začaly rozplývat.Problémy jim dělaly hlavně McBrideová s Jagupovovou a do poločasové přestávky šly suverénky české basketbalové scény s mankem 27:59. Na začátku třetí čtvrtiny prohrávaly i nejvyšším rozdílem v utkání o 33 bodů. Slabou náplastí mohlo být pro USK, že třetí i čtvrtou čtvrtinu těsně vyhrál a také se těsně ubránil stovce inkasovaných bodů.V celku vítěze tři hráčky předvedly dvacetibodový střelecký výkon - Kayla McBrideová (26), Alina Jagupová (23) a Cecilia Zandalasiniová (20). Z domácího týmu se nejvíce dařilo Kateřině Elhotové s 19 body.O udržení naděje na postup do březnového čtvrtfinále bude hrát tým trenérky Natálie Hejkové ve čtvrtek od 19.00 proti Lyonu, který má stejně jako Fenerbahce o bod více než Pražanky.USK Praha - Fenerbahce Istanbul 70:99 (15:28, 27:59, 47:77)Nejvíce bodů: Kateřina Elhotová 19, Jonesová 13, Oblaková 10 - McBrideová 26, Jagupovová 23, Zandalasiniová 20. Fauly: 12:17. Trestné hody: 12/9 - 15/15. Trojky: 3:16. Doskoky: 40:43.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Novela letošního státního rozpočtu se započtením dopadů daňového balíčku by mohla být podle ministryně financí Aleny Schillerové (za ANO) předložena vládě na přelomu února a března. Řekla to po sobotním setkání expertního týmu s prezidentem Milošem Zemanem v Lánech, kterého se zúčastnil i premiér Andrej Babiš (ANO).",
  "text": "Schillerová neuvedla, o kolik by se měl schválený schodek 320 miliard korun zvýšit. Dopad daňových změn, které byly přijaty až po schválení letošního rozpočtu, bude ale podle ministryně „poměrně reálný“. Daňový balíček v důsledku zrušení superhrubé mzdy letos připraví rozpočet o 87,5 miliardy korun.Prezident Miloš Zeman na rozdíl od rozpočtu daňový balíček nepodepsal ani nevetoval kvůli tomu, že daňová změna může „prohloubit nepříznivý vývoj veřejných financí, zejména státního rozpočtu“. Způsob přijetí balíčku, který stejně jako rozpočet nabyl účinnosti počátkem roku, napadla skupina senátorů u Ústavního soudu.Ministerstvo financí podle Schillerové stále pracuje na nové makroekonomické predikci, která bude zveřejněna ve středu 20. ledna odpoledne.„Nemá cenu nějaká předběžná čísla, která mohou být ještě upravena, publikovat,“ uvedla v sobotu ministryně. Podle ní až po zveřejnění prognózy začne ministerstvo pracovat na rozpočtové novele.„Moje představa plus minus je, že by byla předložena novela na přelomu února a března na vládu a potom do Poslanecké sněmovny,“ dodala Schillerová.Příjmová stránka rozpočtu je podle ministryně víceméně odhadnutelná, podstatná bude výše výdajů s ohledem na čerpání peněz z programů na podporu ekonomiky kvůli dopadům koronavirové epidemie. Pokud by pokračovaly vládní restrikce, tak potřeba těch peněz bude samozřejmě větší, uvedla Schillerová.Zvažuje se podle ní také to, že po ukončení současných covidových programů by je mohl nahradit ideálně nějaký plošný program. Ministryně dodala, že 28. ledna bude věc posuzovat výbor pro rozpočtové prognózy.Podporu pro rozpočtovou novelu bude Schillerová hledat jak u vládní ČSSD, která daňový balíček nepodpořila, tak u ostatních stran ve sněmovně. „Jakákoliv opozice by měla zvážit podporu toho rozpočtu, protože chodí neustále s nějakými návrhy na zvyšování podpor a na další kompenzace,“ řekla ministryně.Daňový balíček k začátku letošního roku nahradil superhrubou mzdu zdaněním příjmů fyzických osob sazbami 15 a 23 procent. Zvýšil roční daňovou slevu na poplatníka o 3000 korun a snížil sazbu spotřební daně z nafty o korunu na litr. Schválený rozpočet pro letošní rok počítá s příjmy 1488,3 miliardy a výdaji 1808,3 miliardy korun. Založen je na předpokladu růstu ekonomiky o 3,9 procenta.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dva náměstci ministra zdravotnictví Jana Blatného (za ANO) a státní tajemník se nakazili koronavirem. Informaci přinesl server Seznam Zprávy. Náměstkyně Alena Šteflová nákazu covidem-19 potvrdila, dalšími nakaženými jsou podle zdrojů z ministerstva náměstek Radek Policar a tajemník Stanislav Měšťan. Ani jeden z nich ale na dotazy novinářů nereagoval.",
  "text": "Informace o zdravotním stavu zaměstnanců nemá podle svých slov ani mluvčí resortu Barbora Peterová. „Jedná se o čistě osobní záležitost, kterou by bylo zcela nevhodné jakkoliv komentovat, či dokonce zveřejňovat,“ sdělila serveru Seznam Zprávy.Podle tří zaměstnanců ministerstva jsou Policar a Měšťan v současnosti v karanténě kvůli pozitivnímu testu. Nákazu virem okomentovala pouze Šteflová. „V současné době jsem v karanténě,“ uvedla. Kde a jak se trojice nakazila, zatím není jasné.Další náměstkyně Helena Rögnerová uvedla, že v karanténě není. „Viděla jsem se s nimi, ale měla jsem respirátor. Dneska jsem měla výsledek testu a byl negativní,“ upřesnila. V izolaci není ani náměstek Vladimír Černý.Sám ministr Blatný byl mezi prvními, kdo na konci loňského roku obdrželi vakcínu proti covidu-19. Na dotaz, zda kvůli nákaze spolupracovníků nemusel na testy, ale dosud neodpověděl. V minulosti se koronavirem nakazila mimo jiné hlavní hygienička Jarmila Rážová. Pozitivně testovaný byl tehdy také šéf Ústavu zdravotnických informací a statistiky Ladislav Dušek.V Česku bylo podle odhadů očkováno proti covidu-19 70 tisíc až 75 tisíc osob. Oficiálně nahlášeno z očkovacích center bylo 61 474 lidí. \ngak\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kolik lidí v Česku bylo očkováno proti covidu-19, se neví. Tak jednoduché to je. Veřejně dostupná čísla jsou v tuto chvíli – v úterý 12. ledna večer – jen hausnumera.",
  "text": "Respektive, to číslo je jen jedno. Na svém covidovém webu ho má zarámované ministerstvo zdravotnictví: 19 918 – a u něj je i vysvětlivka: „Uvedený údaj odpovídá kumulativnímu počtu všech vykázaných dávek vakcíny k datu: 6. 1. 2021 v 18.00 hodin. Aktualizace probíhá jednou za týden – vždy ve čtvrtek v ranních hodinách.“O výsledcích očkovací operace se toho sice povídá víc, ale jediná relevantní informace s razítkem státu je právě tahle. Po pár dnech je zastaralá a v podstatě k ničemu.Že se počty použitých vakcín budou pohybovat v desítitisících, se dá snadno odvodit z informací o množství dodávek. A o tom, co média přinášejí o průběhu očkování v různých místech republiky.Nejenže neznáme oficiální čísla o počtech očkovaných seniorů, zdravotníků, učitelů, takže nemáme jak si ověřovat. Jestli si vláda v otázce, která bude horkým tématem parlamentních voleb, vede dobře nebo špatně. Ale co hůř, neznáme ani to „hrubé“ celkové číslo. Kolik procent populace dostalo vakcínu.Kdo sleduje zprávy, může namítnout: Jak to, neznáme? Přece „kolem čtyřiceti tisíc“, dokonce to bylo už „do víkendu“, říkal v sobotu 9. ledna Andrej Babiš (ANO). Čtyřicet tisíc, opakoval ministr Jan Blatný (za ANO). Takže dvojnásobek! Není to snad důvod k radosti, jak se to pěkně rozjíždí?A jsme u jádra věci. U fakt. Celý ten náš boj s pandemií doprovází volání po dostupnosti relevantních, podložených fakt a dat. Volá hlavně zvídavější část společnosti, která si chce na základě fakt vytvářet a tříbit svůj úsudek.Druhý možný přístup je postfaktický: fakta nehrají roli, protože pravda je subjektivní a názor ať si udělá každý sám. Důležitější jsou emoce a nejdůležitější je takzvaný zdravý rozum, jehož hlavní výhoda spočívá v tom, že si pod ním můžete představit cokoli.Hodně politiků – mezi ty úspěšné patří Vladimir Putin, Donald Trump nebo i Andrej Babiš – porozumělo příležitosti, kterou skýtá postfaktická doba.Místo po na padrť rozemletých faktech vyplňuje spektákl. Režie vášní. Což je milionům lidí vnitřně bližší a srozumitelnější, ale také zajímavější a zábavnější způsob, jak se pokoušet porozumět, co se kolem nich děje. Proto ten úspěch. Fakta se zdají složitá, nudná a beznadějně relativní.Údaje o očkování ilustrují postfaktickou dobu. Kdy málo záleží na tom, že psáno je „19 918“, když Andrej Babiš v Čau lidi nebo někde jinde říká „kolem čtyřiceti tisíc“.Ví první a má spektákl pod kontrolou. Naše role v něm je přihlížet, a spokojit se, nebo vztekat. S čím a nad čím, je jasné čím dál tím míň.Autor je šéfkomentátor serveru Seznam Zprávy\nJan Lipold\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Mladé Boleslavi v úvodním zápase jarní části první ligy remizovali s brněnským nováčkem 1:1. Středočeši ani v pátém ligovém utkání pod trenérem Karlem Jarolímem naplno nebodovali a na výhru čekají už sedm kol.",
  "text": "V záchranářském duelu patnáctého kola vedla Zbrojovka od 39. minuty zásluhou Luďka Pernici, po hodině hry vyrovnal Marek Matějovský, který se na trávník vrátil téměř po roce. Od 89. minuty dohrávali domácí bez vyloučeného Samuela Dancáka.Středočeši měli v prvním poločase optickou převahu, vyloženou šanci si však nevypracovali. Dancák vystřelil z hranice vápna vedle a Jiří Klíma pouze doprostřed branky.V 36. minutě zraněného Jiráska vystřídal Matějovský, který se po dvojnásobné operaci achilovky vrátil na trávník poprvé od loňského ledna.Tři minuty po jeho příchodu nečekaně udeřili hosté. Vaňkův centr našel zimní posilu Pernicu, který hlavou překonal gólmana Šedu.Po změně stran se domácím v 51. minutě povedlo po rohovém kopu díky Ladrovi srovnat. Rozhodčí Ginzel však po zhlédnutí opakovaných záznamů kvůli ruce jednoho z mladoboleslavských hráčů gól neuznal.Po hodině hry se Středočeši dočkali, když Matějovský z hranice šestnáctky zamířil přesně k tyči. Devětatřicetiletý záložník se v lize trefil poprvé od března 2019.V 78. minutě se ve velké šanci ocitl hostující záložník Štepanovský, jenže jeho střela skončila mimo. V závěru uviděl druhou žlutou kartu Dancák a Brno krátkou přesilovku málem využilo. Šumberův přímý kop však skončil na břevně.Mladá Boleslav doma v lize nevyhrála počtvrté za sebou a o skóre zůstala před Zbrojovkou na první nesestupové pozici.15. kolo první fotbalové ligy:FK Mladá Boleslav - Zbrojovka Brno 1:1 (0:1)Branky: 60. Matějovský - 39. Pernica. Rozhodčí: Ginzel - Kříž, Hock - Cieslar (video). ŽK: Dancák - Fousek. ČK: 89. Dancák. Bez diváků.SFC Opava - Fastav Zlín 0:0Rozhodčí: Petřík - Nádvorník, Horák. ŽK: Čvančara, Tiéhi, Březina - Vraštil, Cedidla. Bez diváků.Slovan Liberec - Bohemians Praha 1905 1:1 (1:0)Branky: 13. Mosquera - 70. Pulkrab. Rozhodčí: Lerch - Flimmel, L. Matoušek - Franěk (video). ŽK: Mikula, Karafiát - Bederka. Bez diváků.1. FC Slovácko - MFK Karviná 2:0 (0:0).Branky: 51. Daníček z pen., 58. Kliment. Rozhodčí: Hrubeš - Hájek, Ratajová - Adámková (video). ŽK: Hofmann - Papadopulos, Šindelář. Bez diváků.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hvězdný basketbalista James Harden se dočkal výměny z Houstonu, o kterou už delší dobu usiloval. Podle informací amerických médií zamíří do Brooklynu, kde se sejde s někdejším spoluhráčem Kevinem Durantem a dalším špičkovým rozehrávačem Kyriem Irvingem. Podle agentury AP bude jeho přestup součástí větší výměny, do které se zapojí celkem čtyři kluby – vedle Houstonu a Brooklynu i Indiana a Cleveland.",
  "text": "O výměně informovaly například servery ESPN, The Athletic i oficiální web NBA. Později ji potvrdily i Brooklyn s Houstonem.K domluvě o trejdu došlo necelý den poté, co trojnásobný nejlepší střelec soutěže po prohraném zápase s Los Angeles Lakers zkritizoval tým.„Nejsme dost dobří. Miluju tohle město, udělal jsem všechno, co jsem mohl. Ale tahle situace je šílená. Už se to nedá napravit,“ prohlásil Harden.Vedení Rockets mu v reakci na to doporučilo, aby další den nechodil na trénink. „Měli jsme pocit, že pro Jamese a celé mužstvo bude nejlepší, když na tréninku nebude,“ řekl kouč Stephen Silas, jenž u týmu začíná. Houston po minulé sezoně opustil trenér Mike D'Antoni i generální manažer Daryl Morey.Hardenovým přesunem do Brooklynu se uzavře dlouhá přestupová sága. Nejlepší hráč ligy za rok 2018 a král střelců posledních tří sezon odmítl v létě podepsat novou smlouvu a snažil si po osmi letech u týmu vynutit výměnu. Vedení klubu údajně i předložil seznam klubů, do kterých je ochotný odejít.Do přestupu jedné z největších hvězd ligy se zapojí i další týmy. Houston tak získá z Indiany oporu Pacers Victora Oladipa. Do Indiany naopak zamíří z Brooklynu jiný rozehrávač Caris LeVert.\nmov, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nejméně 35 lidí zemřelo následkem zemětřesení o síle 6,2 stupně, které v noci ze čtvrtka na pátek místního času zasáhlo indonéský ostrov Sulawesi. S odvoláním na místní úřady o tom informovala agentura Reuters. Zraněných je přes 600, úřady však stále zjišťují rozsah škod a počet mrtvých.",
  "text": "Epicentrum zemětřesení, které udeřilo v pátek krátce před 1.30 místního času (ve čtvrtek 19.30 SEČ), se nacházelo šest kilometrů od města Majene a ohnisko v hloubce deseti kilometrů, uvedla agentura Reuters. Podle agentury AP bylo ohnisko v hloubce 18 kilometrů.Úřady nevydaly varování před vlnou cunami, zemětřesení však způsobilo četné sesuvy půdy. O několik hodin dříve zasáhlo stejnou oblast zemětřesení o síle 5,9 stupně a celkově seismologové napočítali 26 následných okresů.Několik tisíc obyvatel opustilo kvůli několikavteřinovému chvění půdy své domovy. Úřad pro odstraňování následků katastrof uvedl, že ve městě Majene bylo poničeno nejméně 300 budov a jsou přerušeny dodávky elektrického proudu. Do provizorních přístřešků bylo evakuováno na 15 000 osob.Šéf úřadu pro řešení katastrof v provincii Západní Sulawesi oznámil, že v Majene a sousedním městě Mamuju přišlo o život 35 lidí a počet obětí bude zřejmě stoupat s tím, jak budou záchranáři prohledávat sutiny. Zraněných je v Majene 637, v Mamuju další více než dvě desítky.V oblasti na některých místech nefunguje telekomunikační spojení, spadlo několik mostů a také část nemocnice. Pod jejími ruinami zůstalo víc než deset pacientů a zdravotníků, po nichž se pátrá. Přeživší pacienti byli přemístěni do nouzového stanu.Na jedné z videonahrávek zveřejněných úřadem pro řešení katastrof je vidět dívku uvázlou pod troskami domu, která křičí o pomoc a sděluje, že zpod sutin slyší i další členy rodiny. „Prosím, pomozte mi, to bolí,“ říká dívka záchranářům. Podle nich bude k vysvobození dívky zapotřebí bagr.Indonésie a jejích 17 000 ostrovů a ostrůvků leží na rozhraní tří velkých tektonických desek, a zemětřesení jsou zde proto častá. V roce 2018 Sulawesi zažilo silné zemětřesení a následnou ničivou vlnu cunami, která si vyžádala přes 2000 obětí.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Všichni si přejeme, aby rok 2021 byl lepší než ten, který právě skončil. A vskutku, události posledních týdnů v Evropě vzbuzují optimismus. Vývoj a testování očkovacích látek proti koronaviru se podařilo nesmírně urychlit. Evropská komise nakupuje masově vyráběné vakcíny pro všechny členské země včetně Česka a koordinuje jejich distribuci.",
  "text": "Strádající ekonomiky mohou počítat s dodatečnými finančními injekcemi z evropského fondu obnovy, který se podařilo zachránit na prosincové schůzi šéfů států a vlád. Za minutu dvanáct uzavřely Evropská unie a Velká Británie dohodu, kterou se budou řídit jejich budoucí vztahy, a odvrátily tak hrozbu chaotického rozchodu.I když prakticky celá Evropské unie vstupuje do nového roku v nenormálních podmínkách karantén a restrikcí všeho druhu, zmíněné události nám dávají naději.Evropská komise odhaduje, že ekonomika poroste o 4,6 procenta. Úrokové míry zůstanou nízké, kurzy hlavních měn stabilní, burzy se nehroutí. Vlády budou moct postupně tlumit mimořádné výdaje na záchranu podnikatelů a zaměstnanosti a zaměřit se na to, jak splatit obrovské dluhy, které letos nadělaly.Dalo by se říct, že Evropská unie tváří v tvář nebývalé pandemii obstála. Co však utrpělo, byla její vlastní jednota. Roztržka s vládami Maďarska a Polska ohledně dodržování zásad právního státu byla trpká a úporná.Cynické vydíráni, zákulisní vyjednávání a nakonec plichta přijatelná pro obě strany sice odblokovala fond obnovy, ale nikterak nevyřešila podstatu problému, kterou je sklouzávání obou režimů k autoritářství a nedemokracii.Vyhrocený nacionalismus, který se často snoubí s populismem, demagogií a protievropskou rétorikou, a občas se blíží k fašizující krajní pravici, představuje na prahu roku 2021 největší nebezpečí pro evropský integrační projekt a šířeji pro mír na kontinentu.Dovoluji si tvrdit, že větší než pandemie koronaviru. Vedle Maďarska a Polska, kde jsou u moci vládci splňující řadu ze zmíněných hledisek, se dnes podobně orientované politické strany účastní vládních koalic přinejmenším v šesti dalších zemích EU. V jednadvaceti dosahují nejméně desetiprocentní podpory v průzkumech mínění, mnohdy i podstatně větší.V roce 2021 se sice nechystají volby v Itálii nebo ve Francii, ale právě v těchto dvou velkých a významných zemích by se o rok dva později mohlo stát, že se k moci dostanou vůdci typu Mattea Salviniho nebo Marine Le Penové.Evropská komise si poprvé vytyčila strategii, jak těmto tendencím čelit – říká jí evropský plán pro demokracii. Během nastávajícího roku ji hodlá vtělit do několika závazných předpisů a nezávazných doporučení.Bude také podruhé připravovat podrobné zprávy o stavu vlády práva ve všech členských státech. Možná to nestačí, ale více smlouvy v této čistě politické oblasti evropské exekutivě nepovolují. Její místopředsedkyně Věra Jourová před Vánoci řekla serveru Politico: „Naše prosperita je založena na vzájemné důvěře. Když najednou vidíte erozi principu vlády práva, dochází vám, že by právě toto mohla být postupná eroze samotné EU.“Vítr z plachet sebral evropským populistům naštěstí výsledek amerických prezidentských voleb; Donald Trump byl obdivován jak Orbánem, tak třeba slovinským prezidentem Janezem Janšou.Jeho odchod a nástup Joea Bidena, politika s irskými kořeny, byl zřejmě i jedním z důvodů, proč britský premiér Boris Johnson, který měl k Trumpovi velmi blízko, nakonec souhlasil s uzavřením obchodní dohody. Takže návrat k normálu ve vztazích přes Atlantik je další dobrou zprávou pro rok 2021.Autor je bývalý zpravodaj ČTK v Bruselu\nKarel Barták\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Poprvé v kariéře bude před svým úvodním zápasem v Austrálii dostatečně aklimatizovaná, ale také do něj nastoupí bez pořádného tréninku. Tenistka Barbora Strýcová nemůže čtrnáct dní opustit hotelový pokoj, protože tak jako zhruba stovka dalších hráčů cestovala s člověkem, který měl po příletu do Melbourne pozitivní test na koronavirus. Dalšími českými tenisty v karanténě jsou Kateřina Siniaková, Barbora Krejčíková a Tomáš Macháč.",
  "text": "Jaká byla cesta do Melbourne?Cesta byla v pohodě, všechno bylo skvěle zařízené. Přiletěli jsme i na jiné letiště, abychom se s nikým nestýkali a už tam na nás čekal tým z ministerstva zdravotnictví. Všichni jsme byli hned po příletu otestovaní, kdy k nám v prvních pár hodinách přišli komisaři a otestovali nás na pokoji. Potom jsme čekali na výsledky, ale během toho jsem se dozvěděla, že naše letadlo mělo jeden pozitivní případ, tím pádem musíme být ve čtrnáctidenní karanténě.Překvapilo vás to, že skončíte v izolaci bez možnosti opouštět hotelový pokoj, když byla letadla zaplněná jen z jedné pětiny, aby cestující neseděli blízko sebe?To pravidlo jsme úplně nevěděli nebo nebylo asi správně komunikované, abychom ho pochopili, protože jsme si mysleli, že když byly v letadle takové sekce, tak že to takhle nebude. Je to ale spíš o tom, že tady nemá poslední slovo Tennis Australia, ale australské ministerstvo zdravotnictví a jeho úředníci. Oni to můžou změnit ze dne na den a tohle pravidlo změnili, když tam byl jeden pozitivní, a to ani nebyl hráč.Jsou to jejich pravidla, na druhou stranu byli pět měsíců v úplném lockdownu, takže z jejich stranu chápu, že se bojí, abychom jim sem nic nepřitáhli. Tomu rozumím, ale pro nás jako pro sportovce, atlety, je to těžké po čtrnácti dnech vyjít a hrát největší turnaj, co máme a být v nejlepší formě. To prostě nebudu, ale kdo ví, nemůžu propadat panice. Tenis hraju hrozně dlouho a za tu dobu ho hrát nezapomenu.Jak se může člověk udržet ve formě na hotelovém pokoji, tak aby mohl konkurovat tenistům, kteří neměli smůlu na špatný let a mohou každý den ze čtrnáctidenní karantény jezdit na tréninky? Na sociálních sítích jste se pochlubila videem, na kterém si sestavujete rotoped.Forma se vůbec udržet nedá. Důležité je, udržet se alespoň trochu v kondici a každý den něco dělat, protože ležet čtrnáct dnů se nedá. Dostala jsem právě kolo, ale musela jsem si ho sama sestavit, takže jsem aspoň měla co dělat.Je důležité si naplánovat den, takže mám naplánován na ráno nějaký trénink, pak si dám oběd, pak se koukám na nějaké seriály, filmy, čtu si, píšu si a takové věci. Odpoledne si udělám ještě jeden trénink, ať mám dva za den. Pak ten den už uteče, přijde jet lag, usnu a snažím se to brát tak, jak to je. Každopádně to bude poprvé, kdy budu mít správný časový posun a budu připravená aspoň takhle.Dáváte si nějakou naději, že se třeba pravidla přísné izolace ještě změní? A věříte tomu, že po karanténě zažijete normální turnaje s fanoušky a volným pohybem?Nezbývá mi nic jiného, než věřit, že po čtrnácti dnech půjdeme ven a budeme se moct normálně pohybovat, kde budeme chtít. To je to, co mě drží nejvíce nad vodou.Kdyby se stalo, že můžeme ven dříve, tak budu samozřejmě ráda a šťastná, ale příliš tomu nevěřím. V hlavě mám nastaveno, že 30. ledna odsud z tohoto pokoje odejdu. Hlavně doufám, že budeme všichni pořád negativní, jak jsme doteď, a vydrží to celou dobu, protože pak bychom možná měli větší šanci dostat se z karantény dříve.\nJaroslav Plašil\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté AC Milán v 18. kole italské ligy porazili 2:0 Cagliari a vedou tabulku o tři body před Interem Milán. O výhře hostujícího celku, který posledních patnáct minut dohrával bez vyloučeného záložníka Alexise Saelemaekerse, rozhodl dvěma góly Zlatan Ibrahimovic.",
  "text": "Devětatřicetiletý švédský útočník otevřel skóre v sedmé minutě z penalty a druhý zásah přidal po přestávce v 52. minutě, kdy si naběhl na vysoký pas přes půl hřiště a zakončil na zadní tyč.Ibrahimovic v dosavadním průběhu Serie A zaznamenal dvanáct branek a od nejlepšího střelce aktuálního ročníku italské ligy Cristiana Ronalda z Juventusu ho dělí tři góly.AC Milán si v devátém utkání venku připsal osmé vítězství a jako jediný ještě na soupeřových hřištích neprohrál. Rossoneri, kteří jedinou dosavadní porážku utrpěli před dvěma týdny s Juventusem, mají na prvním místě tabulky 43 bodů. Druhý Inter má 40 bodů a třetí Neapol 34, ale má jedno utkání k dobru.\nwei, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„Trápí mě jen dvě věci – a to bylo hlasování o přímé volbě prezidenta a o zřízení čtrnácti krajů,“ říká o své politické kariéře Miroslav Kalousek (TOP 09). V úterý ohlásil, že se vzdává svého poslaneckého mandátu, který chce přenechat osobnostem kandidujícím v příštích volbách. Sám se do voleb nechystá, podle svých slov si chce nyní dát pár týdnů prázdnin a o svém dalším směřování rozhodnout později.",
  "text": "K dnešnímu dni jste složil poslanecký mandát. Jaký je to po těch zhruba 22 letech ve sněmovně pocit? Převažuje lítost nebo spíš úleva?Já jsem o tom přemýšlel poměrně dlouho a pečlivě. Nerozhodnul jsem se dnes a žádný zvláštní pocit z toho tedy nemám. Zvažoval jsem pro i proti a jsem přesvědčený, že je to rozhodnutí racionální a že pomůže k maximalizaci zisku koalice, kterou budu volit a které přeji vítězství, tedy ODS, TOP 09 a KDU-ČSL.Na tiskové konferenci jste uvedl, že teď budete nějaký čas odpočívat…Já jsem řekl, že si dám pár týdnů prázdnin. A prázdniny se dají prožívat i velmi aktivně. Ale chci o své další pracovní náplni rozhodnout s jistým pracovním odstupem, až si srovnám myšlenky.A máte už nějakou představu?Je několik variant, o kterých přemýšlím. Abych se rozhodl pro tu správnou, dám si těch několik týdnů volna.Vidíte svou budoucnost spíš ve státním sektoru nebo podnikání?Nemyslím si, že bych nyní nastoupil do státního sektoru, ani bych to nepokládal za správné. To, co čeká budoucí vládu po letošních volbách, je nesmírně obtížný úkol. Musí dát do pořádku zjevně nefunkční a neakceschopné vládní instituce, které jsou ve značném rozkladu. V dobrých časech jsou možná schopné nepřekážet, ale v časech horších, kdy mají efektivně a účinně pomoct, nefungují. To není zdaleka jen otázka digitalizace, jde o politické řízení státní správy.Já mohu někomu poradit svými zkušenostmi, když o to bude stát, ale rozhodně se nechystám nastoupit do státní správy. Ve svém životě jsem pracoval osm let jako státní úředník, zkušenost to byla zajímavá, ale nemyslím si, že bych ji chtěl prodlužovat.Častý osud bývalých dlouholetých politiků je dráha lobbisty.Nedomnívám se, že to bude moje zaměření. Znova opakuji, chci si dát pár týdnů prázdnin, srovnat si myšlenky a teprve poté se rozhodnout.Svůj odchod jste zdůvodnil tím, že chcete přenechat prostor tvářím, které se budou ucházet o hlasy voličů.Řekl jsem, že považuji za racionální a takticky správné, aby ve sněmovní debatě v rámci kampaně vystupovali ti poslanci, kteří se budou ucházet o hlasy voličů. Což, jak známo, já nejsem. V okamžiku, kdy byl nezvykle brzo vypsán termín voleb, mi bylo jasné, že má dráha aktivního poslance byla završena. Mohl jsem těch 22 let dokončit velmi pasivním způsobem, ale to mi nedávalo příliš velký smysl.Nemůže váš odchod TOP 09 i uškodit? Přeci jen jste dlouhodobě vnímán jako jedna z nejvýraznějších tváří té strany a zároveň jste označován za největšího protivníka premiéra Andreje Babiše (ANO).Jsem přesvědčený, že to TOP 09 prospěje. Protože, jak opakuji, pokládám za racionální, aby vystupovali ti, kteří se budou ucházet o voličské hlasy. Pokud bych dnes mandát nesložil a zůstal bych, ve sněmovní diskusi bych už nebyl aktivní. To mi nedává smysl. Takto bude o jednoho kandidujícího poslance víc.O svém záměru nekandidovat jste informoval už dříve. Můžete však připomenout důvod? Nesouzníte se současnou koalicí ODS+TOP 09+KDU-ČSL?Naopak, já jsem si tuto koalici velmi přál, ale nebylo to vůbec jednoduché. Sám jsem k ní vyzval už v roce 2016. Jsem přesvědčen, že kdyby ta myšlenka uspěla, Andrej Babiš by dnes nebyl premiérem. Proto jsem rád, že ke koalici došlo alespoň letos. Lepší pozdě nežli později.Rozhodl jsem se vzdát kandidatury, protože to vyžaduje spoustu práce v terénu, musíte přesvědčit lidi o nezbytnosti kompromisů. A to se mi nyní velmi dobře dařilo, mohl jsem říct, že na výsledku žádný osobní zájem nemám, protože nebudu kandidovat. Můj zájem je ryze občanský, aby vznikla demokratická síla s potenciálem vyhrát volby.Nemůžou v tom hrát roli staré rány z doby, kdy jste opustil KDU-ČSL a zakládal TOP 09?Takový argument jsem neslyšel alespoň rok. Určitě pro některé osobnosti typu hejtmana Čunka ubyl jeden argument proti koalici, ale rozhodně si nemyslím, že by šlo o zásadní argument.Čili v rámci koalice jste žádný tlak necítil?Ne, nic takového jsem nepociťoval. Je to moje rozhodnutí, které pokládám za správné, a díky tomu jsem v terénu mohl spoustu věcí odpracovat. Když jsem někoho přesvědčoval o nezbytnosti koalice, tak ten člověk nemusel přemýšlet, co si zas Kalousek sám pro sebe chystá. Nechystá nic, protože nebude kandidovat. To mi dávalo velkou sílu v desítkách neformálních rozhovorů, které jsem kvůli nezbytnosti této koalice vedl.Zřejmě budete souhlasit s tím, že pro část politické reprezentace i veřejnosti jste vnímán jako nepopulární politik, což se ukázalo i v průzkumech veřejného mínění. Čím si to vysvětlujete?V žebříčcích popularity byli politici jako Stanislav Gross, Vítězslav Jandák, Jan Fischer i Václav Fischer, takže pokud bych se mezi ně dostal, řekl bych si spíš, že dělám něco špatně.Nemohly v tom podle vás hrát roli nějaké kauzy z vaší minulosti?Pochopitelně, že Babišova propaganda se soustředila na vysvětlení, že můžu za všechno, co se v této zemi stalo špatného. Někoho to oslovit mohlo. Ale to mohu chápat jako vyznamenání, protože negativní propaganda se soustředila na nejnebezpečnějšího soupeře.Co považujete za svoje největší úspěchy?Já nechci bilancovat. Chci se spíš soustředit na to, co čeká následující vládu. Přece jen jsem členem jedné strany, která kandiduje, a chci jí ze všech sil pomáhat. Před následující vládou stojí obrovské úkoly: dát do pořádku státní instituce, vrátit jim důvěru lidí a srovnat veřejné rozpočty, které tato vláda svou rozpočtovou politikou více méně rozvrátila. To je mnohem důležitější než bilancování.Zeptáte-li se mě, na co jsem hrdý, tak je to na období finanční krize. Nechovali jsme se jako současná vláda, ale i za cenu nepopulárních opatření jsme nepřipustili rozvrat veřejných rozpočtů a dluhovou spirálu.Věřím, že po 22 letech působení jedné z nejvýraznějších tváří politiky to bilancování přeci jen na místě je. Proto se zeptám, co považujete za svoje největší politické chyby?Člověk, který usilovně pracuje, a já si troufám říct, že jsem usilovně pracoval vždy, tak také udělá hodně chyb. Nic nezkazí jen ten, kdo nic nedělá. Jistě je celá řada situací, u nichž kdyby člověk věděl, jak se budou dál vyvíjet, rozhodl by se jinak. Ačkoliv při dostupných informacích byl v tu chvíli přesvědčený, že rozhoduje správně. To jsou omyly, které jsou logické a netrápí mě.Trápí mě jen dvě věci, kdy jsem byl vnitřně přesvědčený, že to správné není, ale tlak spolustraníků i našich voličů mě přesvědčil, abych pro to hlasoval. A to bylo hlasování o přímé volbě prezidenta a o zřízení čtrnácti krajů.Před více než deseti lety jste spoluzakládal TOP 09 společně s Karlem Schwarzenbergem. Jak hodnotíte vývoj této strany, která se nyní pohybuje na hraně volitelnosti?Já jsem na ní velmi hrdý. Můžu říct, že jsem v roce 2010 spoluzaložil stranu, která se třikrát úspěšně dostala do Poslanecké sněmovny a je přirozenou součástí politické scény. Z tohoto hlediska hodnotím TOP 09 jako úspěšný projekt.Aktuálně však její preference spíš klesají.Ano, nepopulistická strana to má v populistickém prostředí velmi složité. Nicméně i přesto, že dnes nemá deset dvanáct procent, které by si podle mého zasloužila, tak má své pevné místo na politické scéně a každý s ní musí počítat nejen v parlamentu, ale i v krajích a obcích.Není tajemstvím, že jste na posledním volebním sjezdu strany podporoval kandidaturu současného místopředsedy Tomáše Czernina na post předsedy. Jak o odstupem hodnotíte výsledné předsednictví Markéty Pekarové Adamové?Když máte dva kandidáty, vždycky můžete podporovat jen jednoho. Já jsem podporoval Tomáše Czernina a výsledek byl velmi těsný. Jak předsedkyně, tak první místopředseda dělají svou práci skvěle a já nemám jedinou výhradu. S oběma úzce spolupracuji.\nZdeňka Trachtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Mezinárodní policejní organizace Interpol zařadila na seznam hledaných osob majitele a kapitána lodi Rhosus, která v roce 2013 zakotvila v Bejrútu s nákladem 2700 tun dusičnanu amonného. Později byl náklad přeložen do přístavního skladu, kde loni v srpnu vybuchl a zabil na 200 lidí. Tisíce lidí bylo zraněno a část Bejrútu zdemolována. Libanonští politici jsou viněni z nedbalosti a několik zaměstnanců přístavu bylo zatčeno.",
  "text": "Jak ve středu upozornila agentura Reuters, zařazení lidí na červený seznam Interpolu se nerovná mezinárodnímu zatykači. Lidé ze seznamu mají být pouze zadrženi po dobu vyřízení případného vydání nebo jiných právních úkonů. Interpol osoby na seznam umísťuje na požádání členských států.Libanonská agentura NNA v úterý oznámila, že Interpol nechal pátrat také po portugalském obchodníkovi, který v přístavu v roce 2014 náklad prohlížel.Jména hledaných se na stránce Interpolu s červeným seznamem neobjevila. Mluvčí organizace k tomu uvedl, že pokud není jméno zveřejněno na internetové stránce, znamená to, že je má k dispozici pouze policie.Libanonský prokurátor loni v říjnu požádal Interpol o vydání zatykačů na dva lidi, které tehdy označil za kapitána lodě Rhosus a jejího majitele. Podle médií je jím ruský podnikatel Igor Grečuškin, který nyní žije na Kypru.Kapitánem byl Boris Prokošev a po výbuchu sdělil, že mu majitel dal v roce 2013 pokyn, aby se odchýlil od plánované trasy a zamířil do Bejrútu pro další náklad. Libanonské úřady podle něj dusičnanu amonnému věnovaly malou pozornost.„Jsem v šoku,“ řekl v rozhovoru s Reuters, když se dověděl o zařazení na seznam Interpolu. „Netuším, na základě čeho by mne mohli zatknout,“ dodal.Mluvil i s agenturou TASS a řekl, že se za výbuch necítí být odpovědný. „Nedostal jsem ještě žádné dokumenty. Je to nepříjemná zpráva, samozřejmě. Nevím, co mám dělat. Budu to sledovat a budu se hájit. Samozřejmě že nemám peníze na právníky, žiju z důchodu. Necítím se vinen,“ řekl.Podle něj si pracovníci bejrútského přístavu okopírovali dokumenty o nákladu a byli upozorněni, že je nebezpečný. Nepokusili se ho tehdy přemístit jinam.Podle ruských úřadů plula loď pod moldavskou vlajkou a přepravovala ledek z Batumi do Mozambiku. Zastávka v Bejrútu nebyla původně naplánovaná.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Italsko-americká automobilka Fiat Chrysler (FCA) a francouzská PSA v sobotu oficiálně dokončily své dlouho očekávané spojení. Vzniká tak firma Stellantis, která je čtvrtým největším výrobcem aut na světě. Oznámily to firmy ve společném prohlášení. V pondělí se s akciemi firmy začne obchodovat na burzách v Miláně a Paříži a v úterý v New Yorku.",
  "text": "Nová firma má 14 značek aut a ročně by měla prodat přes osm milionů vozů. Bude mít také dost peněz, aby mohla financovat přechod na elektrický pohon a zaútočit na větší konkurenty, jako Toyota a Volkswagen, uvedla agentura Reuters.Šéfem sloučené skupiny je dosavadní generální ředitel PSA Carlos Tavares. Analytici a investoři se nyní soustředí na to, jak se mu podaří vyrovnat s obrovskými výzvami, kterým firma čelí, od nadměrných výrobních kapacit po slabý výkon v Číně.První tiskovou konferenci ve funkci ředitele Stellantisu bude mít Tavares v úterý, po zahájení obchodování s akciemi v New Yorku. FCA a PSA řekly, že Stellantis může snížit roční náklady o více než pět miliard eur, tedy 131 miliard korun, aniž by bylo nutné zavírat továrny, a investoři netrpělivě čekají na detailní informace o tom, jak toho chce dosáhnout.Společnosti se na fúzi v hodnotě více než 50 miliard USD, tedy 1,1 bilionu korun, dohodly koncem roku 2019. Dohoda dává dohromady značky francouzské skupiny Peugeot, Citroën, Opel a DS se značkami Fiat, Chrysler, Jeep, Dodge, Maserati, Alfa Romeo či Ram.Roční tržby celé skupiny by měly činit téměř 170 miliard eur a zaměstná více než 400 tisíc lidí.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Určitá část Íránců si zřejmě stýská po období před islámskou revolucí na konci 70. let, domnívá se íránistka Zuzana Kříhová. „Pokud by ale někteří počítali se změnou – a teď fabuluji –, tak si myslím, že většina nemá představu alternativy, jak by ta budoucnost měla vypadat. A otázka je, jestli jsou tyto režimy vůbec schopny nějaké obrody a zda jim vůbec to nastavení možnost obnovy nebo reformace dává.“",
  "text": "Tlak na Írán z nejrůznějších zahraničních stran podle Kříhové tamní demokratické opozici nepomáhá. „Spíš naopak,“ hodnotí a přiznává svůj schizofrenní postoj k sankcím, které jsou na zemi uvaleny.„Chápu jejich podstatu, rozumím tomu, proč byly nastaveny, a do určité míry mohou fungovat, ale jsou nastaveny tak drasticky – třeba i v oblasti farmacie –, že už Íránci na konci minulého roku neměli třeba inzulín a v akademické oblasti nemohou úplně svobodně publikovat. To může ten konzervativní radikální režim jen podpořit.“Situace v Íránu je přitom v současnosti úplně jiná než třeba u jeho východního souseda. „Šaría tam není uplatňována do tak extrémních důsledků, jako tomu bylo ještě donedávna v Afghánistánu za Tálibánu, kdy docházelo denně ke kamenování nebo uřezávání rukou. To se teď v Íránu nemůže stát. Tamní společnost už něco takového nedopustí.“Kříhová upozorňuje také na to, že mnozí s islámských právníků nejsou radikálové, naopak se snaží systém zreformovat. A připomíná, že zcela běžné jsou v zemi třeba rozvody. Přestože rodinné právo stojí stále výrazně na straně mužů.Začátek pandemie koronaviru Zuzanu Kříhovou zastihl příznačně v zemi, jíž věnuje svou profesní dráhu. Íránistka z Katedry blízkého východu při Univerzitě Karlově navštívila Írán se studenty v únoru 2020.Obecně vzato považuje Kříhová Írán za zemi, kde je bezpečno. „V porovnání s okolními státy – když nepočítám Turecko – je zatím ještě poměrně klidnou blízkovýchodní baštou pro zahraniční turisty, kteří mají víza a nejedou provádět nějakou novinářskou činnost.“„Naposledy jsme tam jeli se studenty v době, kdy jsme se trochu obávali eskalace jiného problému, a to v návaznosti na lednové zavraždění Kásima Solejmáního a sestřelení ukrajinského letadla. Vůbec mě nenapadlo, že by mohlo dojít k eskalaci úplně jiného rázu,“ vzpomíná na chvíle, kdy prchali před šířící se pandemií.Přestože počty obětí a nakažených jsou dnes velmi pravděpodobně vyšší, než íránská vláda oficiálně přiznává, první protiepidemické restrikce byly zavedeny velmi záhy, tvrdí Kříhová: „Plošná opatření se ale zrovna nedotýkala města Qom, odkud se epidemie šířila – tím, že je to náboženské centrum, tak se Íránci zdráhali ho plně uzavřít.“Poslechněte si celý rozhovor Barbory Tachecí s íránistkou Zuzanou Kříhovou.\nBarbora Tachecí, Zuzana Marková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kulturní redakce Českého rozhlasu vám nabízí tipy tři teenagerské filmy a seriály, které ale můžou tématy spojenými s dospíváním oslovit diváky všeho věku.",
  "text": "Americká režisérka čínského původu Alice Wu má na Netflixu svůj film Kdybys jen tušil, který zvítězil na newyorském festivalu Tribeca. V originále se film jmenuje podle citace z Platóna The Half Of It a jde o romantickou komedii.Hlavní hrdinka, také Američanka s čínskými kořeny, Ellie Chu si přivydělává tím, že píše školní práce pro své spolužáky. Jednoho dne souhlasí, že pro svého vrstevníka napíše milostný dopis. K dívce, které jeho jménem píše, začne sama cítit lásku.Kdybys jen tušil je cyranovskou variací s queer motivem a ukazuje potíže náctiletého života na americkém maloměstě. Snímek najdete v databázi streamovací služby Netflix.Seriál The End of The F***ing World komediální formou přibližuje prožívání vlastního outsiderství a podivnosti teenagerů. 17letý James si o sobě myslí, že je psychopat a že musí někoho zabít.Alyssa, která se nově přistěhovala, má problém s rodiči pravidly i konvencemi. Vydají se spolu na cestu a začnou spolu chodit. The End of The F***ing World má už dvě sezony zhruba 20minutových epizod a je k vidění na Netflixu.Italský režisér Luca Guadagnino je nejen díky oscarovému filmu Říkej mi svým jménem – Call Me By Your Name, který je online dostupný na Google Play, svým způsobem specialista na italsko-americká témata a dospívání.V osmidílném seriálu Jsme, jací jsme, který je k vidění na HBO vypráví příběh dětí, žijících na americké vojenské základně v Itálii. Seriál o přátelství, revoltě, prvních láskách a identitě v chaosu dospívání si vysloužil vysoká kritická hodnocení v Evropě i Spojených státech. K dispozici je na HBO GO.\nPavel Sladký\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hygienici často provádí epidemiologická šetření přímo v ohniscích nákazy, přesto se podle původní verze očkovací strategie měli k vakcínám proti koronaviru dostat až po nejrizikovějších skupinách. V nejnovějším plánu, který ve středu schválila vláda, se ale situace změnila: na řadu půjdou hygienici hned. „Dozvěděli jsme se to ve čtvrtek,“ řekla serveru iROZHLAS.cz ústecká hlavní hygienička Lenka Šimůnková.",
  "text": "Podle původní verze očkovací strategie měli hygienici dostat očkování proti covidu až ve druhé části první fáze vládního plánu – tedy někdy v únoru.Ve středu je ale vláda přesunula do nejrizikovější skupiny 1.A, v některých krajích měli jít na řadu hned druhý den.„Dnes jsme se dozvěděli, že do kategorie 1.A spadají hygienici,“ řekl ve čtvrtek Radiožurnálu Vlastimil Král, vedoucí Centra imunologie a mikrobiologie ústeckého zdravotního ústavu.Na náhlou změnu rychle zareagoval: zavolal krajské hlavní hygieničce Lence Šimůnkové, která slíbila, že do rána sežene třicet lidí. „Dozvěděli jsme se to ve čtvrtek,“ potvrdila Šimůnková serveru iROZHLAS.cz.Seznam lidí, které potřebuje co nejdřív naočkovat, ovšem měla krajská hygiena z Ústí nad Labem pro jistotu připravený už od Vánoc.„Říkali jsme si, že víme, jak to chodí. Luskne se prsty a změna je na světě. Když pan doktor Král volal, že by se mělo spustit očkování, tak jsem dala vědět kolegům, kteří jsou nejlépe dosažitelní, a příslušný počet jsme se pokusili naplnit,“ uvedla Šimůnková.Jihočeská hlavní hygienička Kvetoslava Kotrbová o změně očkovacích priorit vůbec nevěděla ještě v pátek dopoledne. Redakci ale po chvíli volala zpět a informace již měla kompletní.„Je to kvůli zaměstnancům, kteří provádí šetření v ohniscích nákazy - například v ústavech sociální péče nebo jiných zařízeních. Na řadu bychom měli jít v nejbližší době,“ vysvětlila.Žádost o přednostní očkování některých zaměstnanců nicméně podle svých slov podala už dříve. Seznam prioritních pracovníků tedy měla také připravený.„Z tohoto pohledu jsem už nezkoumala, v jaké jsme kategorii. Věděla jsem, že i kolegové v krizovém štábu to vnímají tak, že hygiena chodí do ohnisek. A je potřeba naše lidi chránit,“ popsala.Server iROZHLAS.cz požádal o reakci ministerstvo zdravotnictví, tiskový odbor ale do vydání článku neodpověděl.\nMartin Štorkán, art\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česká republika se – podobně jako na podzim – vyšplhala na nejvyšší světovou příčku v pokračující epidemii nemoci covid-19 v počtu nakažených na sto tisíc obyvatel. Přední příčky jí patří i v počtu zemřelých a hospitalizovaných.",
  "text": "Debata v naší zemi o tom, co k tomu vedlo a co dělat, kupodivu ale zdaleka nemá stejnou intenzitu, jaké jsme svědky v jiných epidemií podobně zasažených zemích. Třeba ve Velké Británii nebo v Izraeli. V nich se radikálně zpřísňují hygienická opatření navzdory tomu, že jsou daleko před námi v očkování svých obyvatel vakcínou.Místo toho, aby naše vláda už na začátku roku, kdy se Česká republika šplhala na nejvyšší příčky na světě v počtu nakažených na sto tisíc obyvatel, zpřísnila již existující opatření, „kreativně“ dál upravuje protiepidemický systém PES. Ten bude poté, co byl v prosinci rozmělněn, nyní hýřit místo čísel barvami. Budou se do něj počítat nové indikátory, a málokdo ho už bude brát ve světle neustávajícího vládního kutilství vážně.V katastrofální situaci, do které se Česká republika dostala, přitom debatuje ministr dopravy i průmyslu a obchodu v jedné osobě Karel Havlíček v televizi s vážnou tváří o tom, zda neotevřít lyžařské vleky. Bylo by to prý dobré, protože by se nával lidí v horských střediscích dal takto lépe řídit, než když lidé na sjezdovkách spontánně sáňkují. Nebylo by přitom spíš na místě omezit v zemi s největšími přírůstky nakažených na světě volný pohyb osob tak, aby davy lidí do horských středisek vůbec nejezdily?Jenže to se nejspíš nestane, protože postoje české vlády jsou po celou dobu epidemie obětí populismu. Ten v českých poměrech nepůsobil velké problémy, dokud vládly dobré ekonomické časy a nepřišla zdravotní krize. Premiér Andrej Babiš mohl prostřednictvím své vlády nadělovat nejrůznější přilepšení těm voličským skupinám, na nichž mu záleželo, a zbytek společnosti, jejíž podstatná část k němu je kritická, uklidňovat či odrážet s tím, že se zemi daří dobře.V podobě epidemie nemoci covid-19 přišla ale největší krize v dějinách samostatné České republiky, a v ní se rychle ukázalo, že za takových okolností nelze vládnout podle nasliněného prstu. Vláda se tomuto pokušení vyhnula na jaře minulého roku, kdy zavedla přísná plošná opatření, a byla i proto relativně úspěšná.Jenže pak se vládní politika začala během léta odvíjet od toho, kolik lidí si vláda proti sobě popudí před nadcházejícími krajskými volbami, pokud by kupříkladu trvala na nošení roušek ve veřejných prostorech, omezila letní masové cestování do Chorvatska, nebo nepustila děti v září do škol.Země se rychle vyšplhala do světové špičky států nejvíce zasažených epidemií. Po volbách byly zavedeny přísné restrikce, jenže na obzoru už byly Vánoce, na vzdáleném obzoru sněmovní volby, a nasliněný prst týmu populistického premiéra jasně ukazoval, že by většina společnosti byla hodně mrzutá, kdyby ji vláda znemožnila vánoční nákupy. Navíc po chaotickém počínání vlády v předchozích měsících značně klesla důvěra veřejnosti v to, že vláda vůbec ví, co dělá.Na vlně populismu se vláda bohužel snaží surfovat i nyní, kdy takříkajíc přestává veškerá legrace. Premiér tak v televizi i ve svých „Čau, lidi“ promluvách na sociálních sítích rozšafně mudruje o tom, o kolik více peněz budou mít lidé zásluhou nového daňového balíčku v peněženkách, a že brzy budeme zásluhou ekonomické politiky vlády zase evropská jednička. Covid-19 prý překvapil ve světě všechny, nejen nás, míra nákazy jde prý jednou nahoru a pak zase dolů. I to se prý děje všude. Bohužel neděje, přinejmenším ne v míře, v jaké jsme toho svědky u nás.Vláda nyní konečně alespoň nastínila, jak hodlá zorganizovat očkování obyvatel vakcínou. Nezbývá než doufat, že i tento plán nepadne za oběť dosavadnímu chaosu a populistickým instinktům vládních politiků. Za tuto krizi se totiž neplatí jen ekonomickými problémy, ale i lidskými životy.Autor působí na New York University Prague\nJiří Pehe\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rok 2021 má všechny předpoklady, aby se stal rokem bublin. Společnost rozdělují názory na nákazu koronavirem, na očkování a letošní rok je také rokem nejdůležitějších, totiž sněmovních voleb, takže můžeme čekat vyostření názorů a postojů politických.",
  "text": "Přitom už uplynulý rok, kdy byla společnost vykolejena nákazou koronavirem, zprvu se semkla a prokázala obrovskou solidaritu, končil nervózně, mnoho lidí se stáhlo hluboko do svých názorových zákopů a hlavu vystrčí jen anonymně na sociálních sítích.Přitom ještě v červnu 2019, kdy vznikal unikátní průzkum Českého rozhlasu Rozděleni svobodou, jeden z autorů Martin Buchtík shrnul výsledky takto: „Česká společnost určitě není tak rozdělená, jak by se mohlo zdát. Rozhodně není černobílá. Je to spíš společnost polotónů.“Sociologové tehdy objevili tři štěpící linie: nerovnost, vnímání vývoje po roce 1989, směřování do budoucna; a částečně také migraci. U řady dalších, na první pohled rozdělujících témat, jako je nacionalismus, vzdělávání, životní prostředí, obavy z globalizace, autoritářství nebo populismus, dospěli k závěru, že u nich „nejsou postoje natolik rozdílné, aby byly zásadní překážkou dialogu mezi skupinami ve společnosti“.Dnes nemáme data, která by stejně průkazně dokládala hlubší rozdělení. Nicméně důvody k ostražitosti tu jsou: společnost je rozbolavělá a nervózní po dlouhém ne příliš úspěšném zápasu s nákazou. Mnoho lidí přišlo o obživu, o sociální kontakty nebo o své blízké. Zdravotníci jsou vyčerpaní, rodiče přetížení a děti otrávené. Politické soupeření provázejí urážky.To jsou výborné předpoklady pro konflikt a názorovou nesmiřitelnost, které společnost nejen otravují, ale i prakticky ochromují v účinném zápasu s koronavirem dnes a zítra hlavně při záchraně ekonomiky.Dobrá demokracie se neobejde bez vzájemné tolerance.Možná že tohle vše časem odplyne a Česko bude zase společností polotónů, kde nejsou velké překážky k dialogu mezi skupinami. Ale rok 2021 má bohužel všechny předpoklady stát se rokem bublin.Co s tím? Asi nemá smysl přít se, zda se musí víc snažit politici, nebo občané, nebo každý sám za sebe… Poučný je jeden příklad od sousedů.Populární slovenská moderátorka známá i v Česku Adéla Banášová-Vinczeová zveřejnila před Štědrým dnem naléhavé video o tom, jak nakazila své rodiče koronavirem, a vyzvala všechny, aby nákazu nepodceňovali, byli zodpovědní a zvážili sváteční návštěvy blízkých. Video ovládlo sociální sítě, sdílelo ho třeba i ministerstvo zdravotnictví.Moderátorka určitě zachránila řadu lidských životů. Ale dostalo se jí nejen chvály, ale také sprostých útoků. Adélin otec Jozef Banáš je oblíbencem dezinformačních webů, než skončil v nemocnici na kyslíku, koronavirus zlehčoval. A byly časy, kdy i moderátorka podporovala konspirační média.Adéla Banášová vedena zodpovědností překročila svůj stín, vystoupila z bubliny a byla za to – kromě jiného – potrestána.Ale je to dobrý příklad. Země bublin je zemí, kde vládne nenávist a kde se špatně žije.Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Při vzniku a léčbě cukrovky 2. typu mohou hrát důležitou roli některé bakterie. Badatelé z Oregonu při pokusech na myších doložili, že druhy Lactobacillus johnsonii a gasseri léčbu podporují. Naopak bakterie Romboutsia ilealis a Ruminococcus gnavus působily škodlivě.",
  "text": "Ve střevě dospělého člověka žijí řádově triliony bakterií. Podílejí se v něm na vytvoření správného mikroprostředí, konzumují zbytky naší stravy a pomáhají nám ji zpracovat. Tvoří také přirozenou ochrannou bariéru, která brání průchodu škodlivin. „Můžou nás poškodit, pokud se dostanou přes střevní stěnu do těla,“ vysvětluje diabetolog Zdeněk Šumník.V aktuálním experimentu vědců z Oregonu krmili badatelé myši stravou typickou pro řadu vyspělých zemí a sledovali, jaké bakterie převažují u těch, které trpí cukrovkou. Detaily popsali v odborném časopise Nature Communications. Laktobacily podle jejich zjištění zdraví prospívaly, pozitivně totiž ovlivňovaly metabolismus cukrů. Diabetes 2.typu se týká většinou dospělých lidí, u dětí se s tímto typem cukrovky setkáváme výjimečně. Celkový počet pacientů s touto diagnózou ale u nás i ve světě dlouhodobě stoupá. Jen v České republice jich každý rok přibývá kolem 20 tisíc. Mluví se proto o globální pandemii.Principem každého diabetu je nedostatečné hospodaření s glukózou, která je hlavním zdrojem energie pro náš organismus. Důvodem je hlavně chybějící nebo špatně fungující inzulín, hormon slinivky břišní, který snižuje hladinu cukru v krvi.Při pokusu z Oregonu ty diabetické myši, které kromě stravy dostávaly laktobacily, lépe zpracovávaly nejen tuky s vysokým obsahem mastných kyselin, ale také glukózu. Měly i nižší index tělesné hmotnosti.Jen samotných laktobacilů, které známe z jogurtů či probiotik, známe stovky druhů. Střevo je členité, mění se v něm kyselost prostředí a koluje v něm řada různých látek.To, že se vědcům podařilo zjistit vliv konkrétních bakterií či jejich působení na léčení diabetu, je proto hlavním úspěchem studie. Přispěl k tomu výzkum bakteriálních kmenů.„Minimálně jeden, dva druhy bakterií, v případě diabetu ovlivňují, zda člověk bude mít větší šanci na léčbu,“ podotýká molekulární genetik a bioinformatik Jan Pačes.Bakterie Romboutsia ilealis, která v pokusu amerických vědců zhoršovala hospodaření s glukózou, se vyskytuje u více než 80 procent pacientů s obezitou. Vědci se proto snaží prověřit, zda účinek konkrétních bakterií není důležitější, než vliv střevní mikrobioty jako celku. Upravit základní metabolismus u člověka ale může být těžší, než u myší.„Závisí to na genetické výbavě, stravě nebo body mass indexu,“ vyjmenovává Zdeněk Šumník. Dodává, že svou roli hraje i věk nebo pohlaví. Naději pro pacienty s diabetem 1.typu, který týká i dětí, představuje nedávný úspěšný počin dánských chemiků. Vyvinuli chytrý inzulín s regulovaným dávkováním. Článek o něm zveřejnil odborný časopis Chemistry A European Journal.„Čím víc se objevuje glukózy v krvi, tím rychleji se uvolňuje inzulín,“ popisuje efekt léčiva Jan Pačes. Inzuliny, s nimž se léčí pacienti dnes, se totiž vstřebávají z podkoží různou rychlostí. Potřeba inzulínu se přitom během dne mění podle stravy, pohybu nebo hladin hormonů. „Na jedné straně hrozí nízká a na druhé vysoká hladina cukru,“ dodává Zdeněk Šumník. Podstatou léčby diabetu je proto udržování rovnováhy.Připomíná, že v Česku žije kolem jednoho milionu lidí s diabetem a čtvrtina z nich inzulín potřebuje. Chytré inzulíny by jim mohly pomoci překonat omezení, která nemoc přináší.Poslechněte si celou Laboratoř o chvále laktobacilů, chytrém inzulínu a o myších, které se zbavily cukrovky. Debatují diabetolog Zdeněk Šumník, biolog Jan Pačes a herečka Jana Janěková.Moderuje Martina Mašková.\nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký republikánský prezident Donald Trump ve videu zveřejněném na twitterovém účtu Bílého domu řekl, že žádný jeho skutečný stoupenec by netoleroval politické násilí. Násilnosti a vandalismus podle něho do Spojených států absolutně nepatří.",
  "text": "Trump se svým proslovem vystoupil krátce poté, co Sněmovna reprezentantů schválila návrh na ústavní žalobu proti němu v souvislosti s nepokoji v budově Kongresu z minulé středy. „Pokud něco takového děláte, nepodporujete naše hnutí a útočíte proti němu a proti naší zemi. To nemůžeme tolerovat,“ řekl Trump v prohlášení, které je podle BBC jeho zatím nejtvrdší reakcí na události na Kapitolu.O impeachmentu, kterému čelí coby první prezident už podruhé, se vůbec nezmínil. „Aby bylo jasné, jednoznačně odsuzuji násilí, jehož jsme minulý týden byli svědky,“ uvedl také šéf Bílého domu, jehož mandát příští týden vyprší.Dav Trumpových příznivců minulou středu zaútočil na budovu Kongresu. Stalo se to při schůzi zákonodárců k výsledkům prezidentských voleb. Nepokoje si vyžádaly pět lidských životů. Podle demokratů i některých republikánů Trump svou rétorikou přispěl k útoku davu na Kapitol.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V noci ze středy na čtvrtek startuje duelem Philadelphie a Pittsburghu NHL. Nejen šéfovi ligy Garymu Bettmanovi se nejspíš pořádně uleví. Nejslavnější hokejová liga světa totiž dlouho bojovala s nervozitou, zda vůbec sezona proběhne. Přesto si tříměsíční skluz a koronavirová pandemie vybere na podobě soutěže svou daň.",
  "text": "Prvním rozdílem, kterého si divák při pohledu na kalendář nové sezony všimne, je nový, koronavirové pandemii přizpůsobený formát.Zápasovou porci vedení ligy snížilo z 82 utkání v základní části na 56. Týmy byly přerozděleny do čtyř nových divizí – ve třech z nich budou hrát navzájem mezi sebou osmkrát, v historicky první „kanadské“ divizi pak devětkrát až desetkrát. Duely napříč divizemi kvůli redukci cestování mezi jednotlivými městy nebudou vůbec.Zajímavou novinkou bude zavedení „taxi squads“. Jedná se o skupiny čtyř až šesti hráčů, které si jednotlivé kluby budou držet nad rámec běžných soupisek s tím, že je v případě potřeby mohou do určitého času v jakýkoliv hrací den zařadit do zápasové sestavy. NHL chce tímto krokem ošetřit případné potíže klubů kvůli koronavirovým opatřením.Právě restrikce budou podobně přísné, jako tomu bylo při dohrávce play-off v létě. Přesto se lize povedla alespoň jedna vstřícnost směrem k fanouškům. Ti se v omezené míře postupně vrátí do hlediště, i když v úvodu ročníku pouze do některých arén. Alespoň trochu hlučnou kulisu tak mohou hokejisté čekat v zápasech Arizony, Dallasu, Floridy, Tampy Bay a San Jose.Nové přerozdělení týmů přinese několik zajímavých konfrontací. Vzájemná utkání sehrají například Tampa s Dallasem, tedy finalisté loňského play-off, do kterého šli Lightning jako vítěz východního pavouku a Stars jako nejlepší tým ze západu.Znásobí se také zápasy v již zmíněné Severní divizi, jež se skládá ze všech sedmi kanadských týmů, které v NHL působí. Fanoušky tak může těšit deset bitev o Albertu mezi Calgary a Edmontonem nebo stejný počet střetnutí Montrealu a Toronta.Pikantní mohou být vzhledem ke změnám i některé přestupy. Své si pravděpodobně vyslechne Zdeno Chára, jenž dlouho jako kapitán vedl Boston a nyní ho bude často potkávat v dresu Washingtonu.Slovenský obr a nejstarší aktivní hokejista v NHL ale není jediným veteránem, který na sklonku kariéry vyhlíží poslední útoky na Stanley Cup v jiném klubu, než bývalo zvykem. Na změnu prostředí si zvyká také Joe Thornton, před sezonou devátý hráč historických tabulek co do odehraných utkání v soutěži. Místo kalifornského San Jose zvolil hokejem poblázněné Toronto.Jiná ikona se ale klubu se žralokem ve znaku vrátí. Patrick Marleau už ale bude spíš než týmový úspěch větřit rekord legendárního Gordieho Howea – stačí mu totiž 45 zápasů pro primát v počtu zápasů.I mladá krev ale bude důležitou součástí zkrácené sezony. Zraky se upírají především na jedničku posledního draftu, kanadské křídlo Alexise Lafreniera, který bude nastupovat za New York Rangers.Také jiní chtějí dát prostor mládí. Na nedávném juniorském mistrovství světa se ukázal Němec Tim Stützle patřící Ottawě nebo Trevor Zegras z Anaheimu. A mnohé se čeká i od dvojice Jack Hughes, Kaapo Kakko, které jejich kluby záměrně před sezonou šetřily a na šampionát je nepustily.Tahákem ke konci ročníku bude rozšiřovací draft, ve kterém NHL přivítá 32. člena – Seattle Kraken. Velká očekávání připravila pro tým pod vedením generálního manažera Rona Francise především jízda Vegas Golden Knights, kteří ve své nováčkovské sezoně prošli až do finále Stanley Cupu.Týmy tak mají posledních pár měsíců na rozhodnutí, které své borce si budou pro tento draft chránit.\nAdam Weidenthaler\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Republikánský prezident USA Donald Trump i jeho demokratický nástupce v Bílém domě Joe Biden zamíří do Georgie. Chtějí podpořit volební kampaně kandidátů svých stran do Senátu. Výsledek voleb rozhodne, zda republikáni v Senátu obhájí většinu. Pro vítěze prezidentské volby je většina v Senátu zásadní, neboť prezident se souhlasem této kongresové komory jmenuje a odvolává třeba ministry zároveň může Senát zbrzdit nebo urychlit agendu Bílého domu.",
  "text": "V Georgii se 5. ledna utká republikán David Perdue s demokratem Jonem Ossoffem. Perdueovi, který je blízkým Trumpovým spojencem, se nepodařilo obhájit mandát v prvním kole, v němž si připsal 49,7 procenta hlasů a Ossoff 47,9 procenta. K vítězství bylo třeba získat nadpoloviční většinu.Druhý souboj svede republikánská senátorka Kelly Loefflerová s demokratem Raphaelem Warnockem, neboť i v tomto případě nezískal ani jeden z kandidátů potřebnou nadpoloviční většinu.Každý americký stát je zastoupen bez ohledu na počet obyvatel dvěma senátory. Ti jsou voleni v přímých volbách na šest let, přičemž každý sudý rok se obmění třetina. Letos obě strany ve volbách bojovaly o 35 senátních křesel, přičemž většinu obhajovali republikáni.Bidenův přípravný tým oznámil, že budoucí viceprezidentka Kamala Harrisová zamíří do města Savannah 3. ledna, kde podpoří Ossoffa a Warnocka. Biden, který do úřadu prezidenta nastoupí 20. ledna, navštíví 4. ledna Atlantu.Závěr volební kampaně poznamenalo čtvrteční oznámení Perdueova týmu, podle něhož se obhajující senátor uchýlí do karantény kvůli kontaktu s osobou nakaženou koronavirem.Do Georgie má 4. ledna namířeno i prezident Trump, který se chystá vystoupit na předvolebním mítinku na podporu obou republikánských kandidátů. Zda bude Perdue akci osobně přítomen, není jasné.Pokud by oba zbývající souboje v Georgii vyhráli demokraté, bude mít rozhodující hlas ve vyrovnaném Senátu zvolená demokratická viceprezidentka Harrisová. Americký viceprezident je totiž automaticky šéfem Senátu a může rozhodovat v případě vyrovnaného počtu hlasů. Demokratická strana by pak kontrolovala obě komory Kongresu, jelikož většinu ve Sněmovně reprezentantů již ve volbách obhájila.Pokud naopak vyhrají jedno nebo obě senátní křesla v Georgii republikáni, udrží si v Senátu těsnou většinu a budou schopni blokovat Bidenovu legislativní agendu či například jmenování federálních soudců.V předstihu v nadcházejících volbách v Georgii podle údajů zveřejněných ve čtvrtek hlasovalo již bezmála 2,8 milionu lidí. Už nyní byl tak překonán rekord v podobě 2,1 milionu předčasně odevzdaných hlasů ve volbách z roku 2008.Biden při listopadové návštěvě Georgie vyzval voliče, aby zvolením obou demokratických kandidátů do Senátu vyšachovali šéfa senátní republikánské většiny Mitche McConnella.McConnell je v tuto chvíli klíčovým aktérem v otázce zvýšení jednorázového příspěvku na pomoc většině Američanů v koronavirové krizi, a to z 600 na 2000 dolarů, jak požaduje Trump.Demokraty kontrolovaná sněmovna zvýšení jednorázové pomoci na 2000 dolarů podpořila již v pondělí, McConnell ale v úterý zablokoval okamžité hlasování v Senátu s tím, že komora „zahájí proces“ zvažování dané záležitosti, jakož i dalších Trumpových požadavků. Demokraté doufají, že podpora zvýšení jednorázové pomoci jim ve volbách v Georgii pomůže.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lenka Wimmerová, režisérka minisérie Božena, kterou uvádí Česká televize, má už za sebou řadu zkušeností a úspěchů. Nyní žije na Broumovsku, odkud přijela do rozhlasového studia. „Podcenili jsme fenomén Boženy. Jsme za ten ohlas strašně rádi, ale nečekali jsme ho,“ říká Wimmerová v rozhovoru.",
  "text": "Čekala jste takový ohlas?Myslím si, že jsme, myslím náš tvůrčí tým, absolutně podcenili fenomén Boženy. Jsme za ten ohlas strašně rádi, ale nečekali jsme ho.Božena Němcová je na bankovce i ve školách jako povinná četba. Myslím, že ji zná každý. Co se konkrétně vám vybaví, když se řekne její jméno?Teď už se mi vybaví velká žena a obrovská osobnost. Ale kdybyste se mě zeptali před dvěma a půl lety, kdy jsem na projektu začínala pracovat, tak by to byla samozřejmě její Babička. Což je taková situace lidí běžných, za které jsem se v té době také považovala.Věřím, že teď se mnohým vybaví právě vaše minisérie. Zatím jsme viděli dva díly, víte, jaká je sledovanost?Ano, sledovanost u prvního dílu byla zhruba jeden a půl milionu diváků, a druhý díl to dokonce překonal, myslím, že to bylo 1,7 milionu diváků.1 700 000 diváků a novinové titulky, nevídaný úspěch. Je to známka toho, že lidé mají o dobové filmy zájem. Čtete recenze a dostávají se k vám ohlasy veřejnosti?Já recenze moc nečtu, aspoň ne v době, kdy se dílo vysílá. A obzvlášť, když je to tak blízko tomu, co my jsme ho dokončili. Potřebuji si získat podstatný odstup od toho, abych na recenze nereagovala emotivně, ale konstruktivně a mohla si z nich něco odnést.Máte křehkou, uměleckou duši, ale musím se zeptat: „Proč je v seriálu tolik explicitního (tedy dopodrobna zobrazeného) sexu?“ To je hodně diskutovaná otázka.Božena žila svůj život velice intenzivně nejen srdcem, ale i tělem. A my jsme se tomu nechtěli vyhýbat. Taky jsme chtěli ukázat, jaký je rozdíl mezi sexem a milováním s někým, koho milujete, a kdy musíte plnit manželskou povinnost. Proto ty věci na sebe tak ostře narážejí. A může se zdát, že je toho moc a určitě asi pro někoho je toho moc. Ale nebyl záměr šokovat nebo tím na sebe upoutávat pozornost. Chtěli jsme ukázat, jak se prostě se ženským tělem v devatenáctém století nakládalo.Nevnímáte jako chybu, že feministicky zabarvené téma jako Božena Němcová,  zpracovával tvůrčí tým žen? Nebojovaly jste někdy se ztrátou nadhledu?Nemyslím si, že ztráta nadhledu souvisí s pohlavím, ale se životní zkušeností. A zajímalo by mě, jestli se takové otázky ohledně ztráty nadhledu kladou třeba režisérům, když natočí film ztvárňující Jana Husa nebo Gladiátora.Jsem zvědavá, co se budete snažit akcentovat v dalších dvou dílech. A tak se ptám, do jaké míry jste se snažili být autentičtí a do jaké míry se jedná o stylizaci?V životě Boženy Němcové je spousta bílých míst. Scénáristky, potažmo já, jsme je určitě nějakým způsobem ve své interpretaci doplňovaly. Tedy pro lidi, co se chtějí dozvědět, co je úplně pravda pravdoucí a co jsou ona bílá místa, která byla nějak v rámci tohoto projektu pojata, tak se můžou podívat na dovysvětlující videa na stránkách České televize. Jsou velmi dobrá, vyjadřují se tam odborníci. Nechceme tahat veřejnost za nos, takže tam jsou všechna zpřesnění. Ale nemůžu říct, co vás čeká v dalších dílech. Budu moc držet palce Aně, protože přebírá štafetu po Aničce, kterou si diváci velice oblíbili. Určitě je nervózní, tak budu doufat, že diváci dobře přijmou v roli Boženy i Aňu Geislerovou.Na našem facebooku se objevila i diskuze ohledně prostředí, kde jste natáčeli, proč není víc scén z Ratibořic. Východočeši jsou velcí patrioti, tak jsou možná z toho maličko zklamaní.Kladou oprávněné dotazy. Ratibořický hospodářský dvůr, kde rodina Panklova reálně žila, je v hrozném stavu a jejich byt, kde žila Božena, je ruina. Bohužel se tam neprovádí. Já bych řekla, běžte se tam podívat, je to strašně silný zážitek, ale kastelán vás tam nemůže pustit z bezpečnostních důvodů. A proč jsme zaměnili Opočno za Ratibořice a vlastně jsme se třeba ani neobtěžovali jet do Náchoda? Jednak to vyplývá z logistiky toho natáčení a také z toho, že Ratibořice jsou hodně malý zámek. My jsme pro natáčení potřebovali velký prostor. Kněžna Zaháňská byla opravdu velmi významná postava a Opočno k ní sedělo víc. Tak jsme aspoň do Opočna vsadili její portrét. Naklíčovali jsme tam jeden její obraz.Byly pro vás kompromisy tím nejtěžším při natáčení?Ano. Tak je to vždy, že se musíte rozhodovat. Spoustu věcí by člověk chtěl, ale nemůže je zrealizovat.Natočit dobový seriál je něco výjimečného, je to váš splněný sen?Ano, je to rozhodně můj splněný sen. Někteří autoři, režiséři nebo tvůrci, putují ve své tvorbě do budoucnosti, zatímco já jsem vždy toužila putovat do minulosti. Teď se mi to splnilo.Česká televize vás oslovila hned, nebo to chvíli trvalo?Určitě to chvilku trvalo, projekt se vyvíjel několik let bez přítomnosti režisérů. Potom po nějakém výběrovém řízení, nebo jak tomu budeme říkat v případě takové situace, si pro ten projekt vybrali mě a scénáristky spolu s tvůrčím producentem.Kolik let trvala příprava a následná realizace?Já osobně jsem na projektu pracovala 2,5 roku a scenáristky to psaly podle mě pět let. Proměňoval se formát, původně to mělo být mnohem více dílů, ale zase kratších. Hledala se správná forma a podoba, nebylo to jednoduché.Jednoduchý určitě nebyl ani výběr hlavních herecký postav. Proč jste se nakonec rozhodli pro Annu Kameníkovou a Aňu Geislerovou? Modrooké zrzky.Ano, ale Božena byla zelenooká černovláska. Takových hereček opravdu moc není. Tak jsme si řekli, že na to musíme rezignovat a jít po úplně jiných věcech. Božena ve své době vyvolávala bouřlivé emoce ve veřejnosti a myslím si, že takovou energii mají i naše dvě herečky. Svoji energii z podstaty. Vybrala jsem je, protože jsou to dobré herečky a také protože mají schopnost v divácích, v lidech, ve veřejnosti vyvolat emoce.Ohlasy na Annu Kameníkovou jsou úžasné. Civilní, krásné, uvěřitelné herectví. Nešlo to udělat tak, že by odehrála všechno?On potom make-up, to postaršení, strašně ruší. Samozřejmě ruší i výměna hereček, ale nějak jsme prostě potřebovali Boženu z podstaty dospělejší. A nejen, že jí uděláme nějaké vrásky.Když jsem viděla závěr druhého dílu, tak mě až překvapilo, jak krásně splynuly. Ta podoba je neuvěřitelná. Pravdou ale je, že Annu a Aňu jako dvojici objevil režisér Jan Hřebejk.Je to tak. A abych to uvedla úplně na pravou míru, tak Honzu Hřebejka na Aničku Kameníkovou, tehdy ještě Linhartovou, upozornila přímo Aňa Geislerová. Aňa si jí všimla někde v tisku. Viděla její fotky jako malé holky, protože ony si jako děti byly strašně podobné. Jsou téměř zaměnitelné.A dostaly od vás Aňa a Anička nějaké pokyny, aby to fungovalo a bylo věrohodné, že hrají jednu postavu?My jsme spolu hodně času trávili u čtení, tu postavu jsme si nějak pojmenovávali. Měli jsme takový řekněme teambuilding ve trojici nebo i ve čtveřici s Honzou Hájkem. Na nějaká gesta nebo opakující se slova jsme se vykašlali, aby to nebyla manýra. Aňa se trošku snažila zvládnout chůzi Aničky Kameníkové, nějaký základní pohyb těla. Ale když potom opravdu nastoupí velké emoce, tak si je herec odžívá reálně, což ve třetím a čtvrtém díle rozhodně uvidíte. Už je sám za sebe, jde to přes něj.Těším se na zbývající dva díly a jsem také zvědavá, jak budete dál vykreslovat postavu Josefa Němce, který má v seriálu velký prostor.Ano, Josef Němec je velice důležitá postava nejen v životě Boženy Němcové. Bez něj by asi nebyla Božena Boženou. A její manžel prostě potřebuje po všech nejrůznějších zplošťováních a odsouvání na okraj, ten prostor dostat.Historie líčí Josefa Němce jako hrubiána, z vašeho pojetí ovšem takový pocit nemám. Spíš si zkrátka nerozuměli?On to s Boženou určitě neměl jednoduché, ona ho skutečně podváděla, nijak se tím netajila. Ještě navíc tam může být takový klasický problém žáka, který přerostl svého učitele. Ona ho přezářila. Přitom to byl on, kdo psal jako první. Přivedl ji do vlastenecké společnosti a vůbec ji představil české literatuře.Myslíte si, že jste při natáčení Boženu Němcovou pochopila? Že jste nahlédla do její duše?Je mi velmi blízká, ano. Ale samozřejmě je to jen moje představa o ní.To, co teď prožíváte, musí být intenzivní. Tak si říkám, jestli byste šla nejraději hned točit další dobový film nebo se potřebujete nadechnout?Já bych se teď asi nejraději učila třeba čalounictví nebo prostě dělala něco rukama a trošku se od toho všeho odpojila. Ale ono mě to zase přejde. To je jen taková dočasná únava.\nPavla Kindernayová, baj\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Indii v úterý přejel nákladní vůz dělníky spící u silnice. Nejméně patnáct jich zemřelo, z toho 12 přímo na místě. Dalších šest lidí bylo zraněno, uvedly agentury DPA a AFP.",
  "text": "Námezdní dělníci nocovali u města Surat v západoindickém státě Gudžarát na chodníku u silnice po celodenní práci. Nehoda se stala v úterý nad ránem poté, co řidič po střetu s traktorem převážejícím cukrovou třtinu ztratil kontrolu nad svým nákladním vozem. Podle policie je mezi mrtvými mladá dívka, osm žen a šest mužů.V indických městech nejsou dělníci nocující na kraji silnic neobvyklým jevem, připomněla stanice BBC s tím, že oběťmi dopravních nehod se tito lidé stávají poměrně často.Na silnicích v Indii, která má 1,3 miliardy obyvatel, zemřelo podle vládních dat v roce 2019 více než 150 000 lidí. Je to 410 za den, respektive 17 každou hodinu. Na vině bývá nejčastěji špatná kvalita silnic, zastaralý vozový park a neopatrné řízení.Hrozbu pro lidi cestující za prací nepředstavují pouze auta. Loni zabil nákladní vlak ve státě Maháráštra 16 dělníků, kteří usnuli na trati po vyčerpávajícím pochodu během přísné koronavirové uzávěry.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Od Cicerových časů se traduje, že nejlepší učitelkou je praxe. Loni jsme si to mohli opakovat co chvíli. Je jedno, kolik máte pandemických či jiných krizových plánů, když dosud fungovaly jenom na papíře. Pak přijde hořká realita a hned se pozná, co byl teoretický blud a co užitečný nástroj.",
  "text": "Zatěžkávací zkouškou prošly nemocnice, získali jsme zkušenost s testováním populace, trasováním nákazy i kompenzováním ekonomických ztrát. Nyní nás čeká vakcinace obyvatelstva v rozsahu, jaký v moderní době nepamatujeme.Ministr zdravotnictví Jan Blatný (za ANO) představil očkovací strategii, respektive její návrh, jenž by měl být zpečetěn do začátku příštího týdne. Už víme, komu a v jakém pořadí bude sérum podáváno, zazněla též informace, že na zdravé mladší jedince se dostane nejspíš až v létě. Jistě to ale neví nikdo. Vše záleží na tom, kolik bude k dispozici vakcín a kdy se do očkování zapojí praktičtí lékaři.Blatný vlastně jen doplnil, co už v neděli na svém facebookovém profilu prozradil premiér Andrej Babiš (ANO). Ten nejen že se hrdě hlásí k mikromanagementu, v jehož rámci rozhoduje o kdejakém detailu, ale volí si také originální komunikační kanály.Zatímco celostátní mediální kampaň ve prospěch očkování je v nedohlednu, přestože byla avizována už na podzim, premiér nás, nejspíš po vzoru končícího amerického prezidenta Donalda Trumpa, informuje prostřednictvím sociálních sítí. Jako by nešlo o vážnou infekci s tragickými následky, ale o pouhou hru. Těžko říct, kolik z nás uklidní Babišovo tvrzení, že celou operaci řídí zrovna on.Předseda vlády rovněž nezklamal, když měl prstem ukázat na viníka, který naše očkování zdržuje. Je to prý Brusel dodávající málo vakcín. Na jedné straně má Babiš pravdu a shoduje se s ním francouzský prezident Emmanuel Macron stejně jako němečtí sociální demokraté.Evropská unie obstarává vakcíny společně a dohodla se původně, že je pro jistotu nakoupí od různých výrobců. Ne všichni jsou však pružní, navíc drhne oficiální povolovací proces. Na straně druhé se Babiš rád chlubí, jak umí Unii rozhýbat. Pokud nyní vyčkáváme, kdy a co k nám doputuje, neseme na tom spoluodpovědnost.Je to mazaná metoda přehazovat vinu na ty nahoře, nebo na ty dole. Druhý případ nastane, až se ukáže, že ne ke všem zájemcům se očkovací látka dostane stejně rychle, byť by patřili do kategorie s nejvyšší prioritou.Když se třeba novináři ptali ministra Blatného, jak to bude s očkováním tělesně postižených nebo starých nemohoucích lidí a zda k nim vyrazí mobilní týmy, přehodil tuto horkou bramboru krajům. Doprovodil to vysvětlením, na něž jindy centrální politici zapomínají – že některé věci se snáze řeší na lokální úrovni.Právě od hejtmanů a ředitelů regionálních nemocnic zaznívá nejvíce výhrad a otázek. Vadí jim, že nejdřív se dlouho nic neděje, a pak jsou zčistajasna postaveni před hotovou věc. Nepřekvapí, že některé regiony, a to i s hejtmany v dresu ANO, raději spoléhají na vlastní očkovací plány.Nejdál jsou na jihu Čech, jež řídí šéf Asociace krajů Martin Kuba (ODS). Z tohoto zkušeného občanskodemokratického politika, navíc vzděláním lékaře, se vládě rodí těžký soupeř. Nevede jen obecné řeči jako většina opozičních lídrů. Dokáže popisovat konkrétní chyby, ale i nastiňovat alternativní řešení.V rámci boje s koronavirem se každopádně otevírá další bitevní pole mezi vládou a kraji. Premiér Babiš by se měl místo motání pod rukama vakcinologů soustředit, aby právě na něm důvěra občanů ve vládu a její přístup nevykrvácela.Autor je politický analytik\nLukáš Jelínek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Server YouTube „nejméně na jeden týden“ pozastavil možnost nahrávat nové příspěvky na kanál amerického prezidenta Donalda Trumpa a smazal také jeho poslední video, které údajně porušuje pravidla. Platforma také omezila možnost přidávat komentáře, své rozhodnutí oznámila na twitteru.",
  "text": "„Vzhledem k přetrvávajícím obavám z násilí také na dobu neurčitou znemožníme přidávání komentářů na kanálu prezidenta Trumpa, stejně jako jsme tak učinili u jiných kanálů, kde jsme měli obavy o bezpečnost,“ uvedl YouTube na twitteru.Kanál videí prezidenta Trumpa sleduje 2,8 milionu uživatelů. Již dříve prezidenta od jeho účtů odstřihly například sociální sítě Facebook a Twitter. Důvodem byly jeho projevy a videa, která podle některých vedla k násilnostem v Kapitolu.Donald Trump důsledně odmítá, že by za události z minulé středy, které si vyžádaly pět lidských životů, nesl odpovědnost.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Polskem se šíří iniciativa „Otevíráme“, která sdružuje majitele a provozovatele restaurací, hotelů nebo barů. Hlásí se k ní stále více lidí z celého Polska, kteří nesouhlasí s prodloužením koronavirové uzavírky.",
  "text": "Zákaz provozu v sobotu nerespektovali někteří majitelé restaurací v Krakově, Těšíně a dalších polských městech, ve Vratislavi se návštěvníci bavili v jednom z klubů.V pondělí, kdy měla skončit současná opatření, ale vláda je prodloužila, se k rebelům chtějí připojit stovky restauratérů i hoteliérů po celém Polsku a zvláště v Tatrách, kde vzniklo sdružení s názvem Horalské veto. Jeho členové jsou pevně rozhodnutí, že v pondělí své podniky otevřou.\nMartin Dorazín\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Francouzský ministr zahraničí Jean-Yves Le Drian v rozhovoru pro týdeník Journal du Dimanche vyjádřil znepokojení nad jadernými aktivitami Íránu a vyzval Teherán a Washington, aby se vrátily k jaderné dohodě. Tu s Íránem v roce 2015 uzavřely USA vedené prezidentem Barackem Obamou spolu s Ruskem, Čínou, Velkou Británií, Francií a Německem. Americký prezident Donald Trump však od dohody jednostranně odstoupil a zavedl proti Íránu sankce.",
  "text": "Trump rozhodnutí zdůvodnil tím, že pakt je příliš mírný, nevztahuje se na íránský balistický program a neřeší sílící vojenský vliv Íránu v regionu. Írán poté začal dohodu porušovat. Zbývající signatáři se snaží úmluvu zachovat.Začátkem ledna Írán oznámil, že začal ve svém jaderném závodě Fordo s obohacováním uranu až na 20 procent, čehož dosahoval před podepsáním jaderné dohody.„Trumpova administrativa zvolila to, co nazývá kampaní maximálního tlaku. Výsledkem této strategie je, že to pouze zvýšilo riziko a hrozbu,“ uvedl Le Drian pro Journal du Dimanche. „Musí to přestat, protože Írán, a říkám to jasně, získává jadernou kapacitu,“ dodal.Hlavním cílem dohody bylo prodloužit čas, který by Írán potřeboval k výrobě jaderné bomby, pokud by o to usiloval, a to na nejméně rok místo dvou či tří měsíců. Podle západních diplomatů porušování dohody ze strany Íránu tuto lhůtu zkrátilo na výrazně méně než rok.Obohacováním se zvyšuje koncentrace izotopu 235, který je klíčový při jaderném štěpení uranu. Pro jaderné elektrárny se uran obohacuje v jednotkách procent, pro výrobu jaderné zbraně je třeba obohacení na více než 85 procent. Teherán ale vždy tvrdil, že jeho jaderný výzkum je mírový a že o jadernou zbraň neusiluje.Le Drian poznamenal, že v červnu čekají Írán prezidentské volby a je nutné „Íráncům říct, že to už stačilo“. Doplnil, že Írán a USA by se měly k jaderné dohodě vrátit. Zároveň by se ale podle něj měl projednat íránský balistický program a destabilizační aktivity Íránu v regionu.Porušování úmluvy ze strany Teheránu by podle některých expertů mohlo zkomplikovat snahy budoucího amerického prezidenta Joea Bidena opět Spojené státy k dohodě připojit. Biden návrat USA k dohodě podmínil tím, že ji Írán bude plně dodržovat. Teherán ale požaduje, aby Washington nejprve zrušil sankce.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V americké Indianě ve středu popravili Lisu Montgomeryovou, odsouzenou za vraždu jiné ženy. Jde o první federální popravu ženy od roku 1953 v USA. Vykonání rozsudku umožnilo předchozí rozhodnutí nejvyššího soudu, který zamítl pondělní výrok soudu nižší instance o odkladu. Ten soud zdůvodnil psychickým stavem, který Montgomeryové brání porozumět zdůvodnění popravy. V USA na ženě federální poprava vykonána naposledy v roce 1953.",
  "text": "Původním termínem vykonání rozsudku nad dvaapadesátiletou Montgomeryovou bylo úterních 18.00 místního času (24.00 SEČ). Ve středu byla Montgomeryová prohlášena za mrtvou v 1.31 místního času (7.31 SEČ). Použita byla smrtící injekce.Administrativa prezidenta Donalda Trumpa federální popravy žen po sedmnáctileté přestávce obnovila vloni v červenci, když k tomu dostala souhlas od amerického nejvyššího soudu. Očekává se, že nastupující tým zvoleného prezidenta Joea Bidena se proti federálním popravám postaví.Před vykonáním trestu k Montgomeryové přistoupila žena z věznice, sňala jí roušku a zeptala se, zda chce něco sdělit. Montgomeryová řekla pouze: „Ne.“Byla usvědčena ze zabití těhotné třiadvacetileté Bobbie Jo Stinnettové. V roce 2004 ji uškrtila provazem, vyřízla dítě z těla a chtěla ho vydávat za své.Její právníci tvrdí, že je Montgomeryová duševně nemocná, jedna z nich Kelley Henryová popravu označila za projev „zbabělé krvežíznivosti zkrachované administrativy“. „Všichni, kdo spolupracovali na popravě Lisy Montgomeryové, by se měli stydět,“ dodala.Montgomeryová byla v pondělí převezena z věznice v Texasu do Terre Haute v Indianě. „Nemyslím si, že chápe, co se děje,“ řekla k tomu dříve Henryová. Do Terre Haute se vydali příbuzní Stinnettové, aby byli popravě přítomni.Podle právníků Montgomeryová v dětství prošla „sexuálním týráním“ včetně hromadného znásilnění. Soudci ale při procesu trvali na tom, že Montgomeryová psychickou poruchu předstírá a že její čin byl předem naplánovaný. Kromě jiného si zjistila, jak se provádí císařský řez. Dítě její hrůzný čin přežilo, dívce Victorii Jo je nyní 16 let a o tragédii na veřejnosti nemluví.V době věznění se Montgomeryová zabývala ručními pracemi a vyráběla dárky pro své právníky a další lidi. Přestala se tomu věnovat, když jí z obav, že spáchá sebevraždu, odebrali brýle. O tom, že bude popravena, byla informována loni v říjnu.Poslední žena, již americká federální vláda popravila, byla Bonnie Brownová Headyová. Poprava se konala 18. prosince 1953 a byla trestem za únos a vraždu šestiletého chlapce v Missouri. Na státní úrovni se konala naposledy poprava ženy v Georgii 30. září 2015. Kelly Gissendanerová byla potrestána za vraždu manžela, k níž se spolčila s milencem.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na končícího prezidenta USA Donalda Trumpa zřejmě míří druhá ústavní žaloba, tentokrát mimo jiné za podněcování k nepokojům prostřednictvím sociálních sítí. Twitter a Facebook se rozhodly Trumpovi nejprve dočasně, ale později zcela pozastavit oficiální účet. Tento krok ale vyvolává dohady, zda je takové jednání namístě, nebo hraničí s omezováním svobody projevu. „Je to těžké dilema,“ uznává šéfredaktor serveru Lupa.cz David Slížek.",
  "text": "„Střetávají se tu dva pohledy. První vidí Facebook a Twitter jako soukromé firmy, které si samy nastavují nějaká pravidla. Druhý pohled ale mluví o tom, že sociální sítě se vyvinuly v majoritního poskytovatele prostoru pro veřejný projev a měla by pro ně platit jiná pravidla – neměly by omezovat svobodu projevu a zasahovat do toho, co lidé říkají.“A připomíná: „Obě sítě říkají, že pro exponované politiky mají pravidla nastavené jinak než pro obyčejné uživatele. Proto, aby se vyjádření politiků dostala k co největšímu počtu voličů. A ti pak mají rozhodnout o jejich výrocích. Teoreticky tedy mohly sítě v případě Trumpa zasáhnout dříve.“Europoslanec Alexandr Vondra (ODS) vnímá intervenci provozovatelů sociálních sítí veskrze negativně. „Když bylo oznámeno dočasné odpojení Donalda Trumpa, vyjádřil jsem vzhledem k té mimořádné situaci v Kapitolu, určitou míru pochopení. Myslím si ale, že odpojení napořád je velmi nebezpečný precedent.“Není možné, aby „kalifornští oligarchové“ rozhodovali o tom, co je svoboda a co není, upozorňuje europoslanec.A ke kritice se připojuje i jeho kolega Marcel Kolaja (Piráti): „Pokud je Donald Trump nebezpečím pro americkou veřejnost, není na těchto firmách, aby to posuzovaly. Tyto firmy staví svůj byznysmodel na vytváření prostoru pro veřejnou diskusi. Na svůj segment trhu mají monopol, a tak je na to potřeba nahlížet.“Kolaja se obává, že podobné omezování projevu může poskytnout argument autoritářským režimům, které budou věc interpretovat jako potlačování politických oponentů.Oba poslanci Evropského parlamentu připomněli případy, kdy ze sociálních sítí mizely příspěvky týkající se koronavirové pandemie. Příčinou byla umělá inteligence, která má dohlížet na dodržování pravidel, objasňuje Kolaja.„Technologie se ale často mýlila. Tyto automaty budou chybovat vždycky,“ upozorňuje a dodává, že celou problematiku je potřeba legislativně ukotvit.Poslechněte si celý audiozáznam Speciálu Martiny Maškové a Jana Burdy.\nMartina Mašková, Jan Burda, Zuzana Marková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Pandemie covidu-19 přispívá k digitalizaci a robotizaci českých firem. O tématu píše páteční Mladá fronta Dnes. Podle deníku E15 se tendru na dostavbu jaderné elektrárny v Dukovanech nebudou zřejmě moci zúčastnit ruské nebo čínské firmy jako samostatní uchazeči. Na severu Čech se zvýšila porodnost. Podle lékařů budou takzvané „covidové děti“ ještě přibývat, popisuje Regionální Deník.",
  "text": "Epidemie koronaviru svědčí rozvoji robotizace a digitalizace. Nové technologie totiž pomáhají firmám lépe zvládnout koronavirovou krizi a dokonce zvýšit náskok před konkurencí. Zjistil to průzkum Svazu průmyslu a dopravy, o kterém se víc dočtete v Mladé frontě Dnes. Průzkum tvrdí, že předchozí investice do robotizace, umělé inteligence a digitalizace usnadnily fungování během koronavirové krize třem pětinám oslovených firem. Podobný počet podniků navíc plánuje, že bude tyto oblasti rozvíjet i v budoucnu.Zároveň díky tomu firmy získaly náskok oproti konkurenci, popisuje Mladá fronta Dnes. Zaměstnancům tak můžou vyplácet vyšší mzdy – podle studie je to v průměru o dvě až tři tisícovky měsíčně. Průzkum taky uvádí, že rozvoj nových technologií nevede k poklesu zaměstnanosti a firmy naopak hledají nové pracovníky. Nové technologie by měly pomoct nejen snížit náklady podniků, ale i třeba urychlit výrobu, zlepšit kvalitu a případně předejít nákladným poruchám. Nové technologie nejvíc firmy nasazují ve výrobních oblastech, dále například v administrativě, logistice nebo prodeji a vztazích se zákazníky.Tendru na dostavbu jaderné elektrárny Dukovany se zřejmě nebudou moc účastnit jako samostatní uchazeči ruské nebo čínské firmy. Ministr průmyslu a obchodu Karel Havlíček (za ANO) to považuje za nereálné. Podle něj je totiž důležité mít u této zakázky podporu napříč politickým spektrem.Konečnou variantu tendru by vláda měla vybrat na konci ledna. Ministr Havlíček upřednostňuje takzvaný model 3+2. U něj by se počet samostatných soutěžících snížil z pěti na tři. O zakázku by se tak ucházela severoamerická společnost Westinghouse, francouzská EdF a jihokorejská KHNP, vyjmenovává E15. Pokud by se ruský Rosatom a čínská CGN nakonec mohly tendru zúčastnit, pak pouze jako dodavatelé v rámci konsorcia, a to za předpokladu, že vůdčí organizace tohoto uskupení bude ze země Evropské unie nebo NATO.Havlíček zároveň odmítá možnost, že by se čínská a ruská firma tendru vůbec neúčastnily. Podle něj by se tak dostavba mohla výrazně prodražit. Možnou účast Ruska a Číny v tendru dlouhodobě kritizuje část opozice a Senát, kteří varují před zhoršením bezpečnosti. Kromě popsaného modelu je ve hře ještě varianta tří uchazečů nebo odložení tendru na příští volební období, uzavírá E15.Na severu Čech vzrostla na konci minulého roku porodnost, situaci v oblasti zjišťoval Regionální Deník. Například v nemocnici v Roudnici nad Labem porody na konci roku 2020 vzrostly oproti těm v roce 2019 skoro na dvojnásobek. V Kadani měli zase o 11 porodů víc než předloni. A podle odhadů lékařů budou takzvané covidové děti ještě přibývat.Čísla nově narozených dětí nejsou podle odborníků zatím nijak závratná. Lékaři ale odhadují, že se porodnost ještě zvýší a bude to spíš až na jaře a v létě, popisuje Deník. Podle nich se totiž řada lidí v době omezení společenského života rozhodla pořídit si dítě.Jiní odborníci ale tvrdí, že koronakrize mohla způsobit i to, že lidé teď raději pečlivě zjišťují, jestli budou mít na pořízení potomka dostatek peněz. Kvůli různým opatřením totiž hrozí, že můžou přijít o zaměstnání. A covid-19 měl vliv i na další věc – podle porodních asistentek chce teď víc žen rodit raději doma. Další využívaly možnosti ambulantního porodu, kdy odcházely například už 4 hodiny po porodu z nemocnice domů, uzavírá Deník.Na českých střechách přibývají solární panely. Podle Hospodářských novin se loni jejich počet zvýšil o víc než 6 tisíc. Celkový výkon tuzemské fotovoltaiky tak vzrostl na 2100 megawattů. Oproti okolním zemím se ale v Česku nepostavila ani jedna solární elektrárna. Podle odborníků tak země nemá šanci zvýšit během příštího desetiletí výkon o 1900 megawattů, jak to předpokládá klimatický plán dohodnutý s Evropskou komisí.Česká Správa železnic a její německý protějšek DB Netz vybrali koordinátora příprav rychlodráha z Drážďan do Prahy. Zakázka má hodnotu celkem 213 milionů korun. Píše o tom server Zdopravy.cz.Zakázka se týká společného tunelu pod Krušnými horami včetně zapojení tratě do železničního uzlu v Ústí nad Labem. A je to historicky vůbec první soutěž, ve které německý a český správce infrastruktury hledali společně dodavatele. Pro Česko je to novinka i v tom, že poprvé bude mít na starosti stavbu na českém území i německá strana, popisuje server Zdopravy.cz.Rychlodráha do Drážďan by měla být jednou z prvních, která se v Česku začne stavět. Vlaky by na ní mohly jezdit rychlostí až 350 kilometrů za hodinu, popisuje server Zdopravy.cz. Jízdní doba z Prahy do Ústí nad Labem by se měla zkrátit zhruba o polovinu na 30 minut. Cesta do Drážďan by měla trvat hodinu a z Prahy do Berlína pak 2,5 hodiny.\nAdéla Paruchová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rychlobruslařka Martina Sáblíková je v polovině mistrovství Evropy ve víceboji v Heerenveenu pátá. Trojnásobná olympijská vítězka nejprve zajela jedenáctý čas na pětistovce, poté byla čtvrtá v závodu na 3000 metrů. V čele je obhájkyně titulu Antoinette de Jongová z Nizozemska, na kterou česká reprezentantka ztrácí 1,02 bodu, což je v přepočtu na další trať 1500 metrů odstup 3,06 sekundy. Nikola Zdráhalová je průběžně desátá.",
  "text": "Třiatřicetiletá Sáblíková do první velké akce sezony vstoupila časem 39,89 a o desetinu sekundy zaostala za svým výkonem z kontrolních závodů minulý týden v Inzellu. Podařilo se jí ale zajet čas pod hranici 40 sekund, což na pětistovce vždy považuje za nutnost, aby mohla bojovat o medaile. Obhájkyně stříbra byla o více než sekundu rychlejší než před dvěma lety v Collalbu, kde se ale závodilo na otevřené dráze.Na trojce poté zajela svěřenkyně trenéra Petra Nováka čas 4:02,31, což je její nové maximum v atypické sezoně. Za nejrychlejší Nizozemkou Irene Schoutenovou ale zaostala o více než čtyři sekundy, porazily ji i Ruska Natalija Voroninová a De Jongová. V průběžném pořadí je před Sáblíkovou i čtvrtá Jelizaveta Goluběvová z Ruska.Čtyřiadvacetiletá Zdráhalová podle očekávání více uspěla v úvodní pětistovce, v níž skončila časem 39,40 čtvrtá. Trať 3000 metrů zvládla za 4:10,47, což jí stačilo na jedenácté místo. Průběžně je desátá.Evropský šampionát bude pokračovat v neděli závody na 1500 a 5000 metrů, toho závěrečného se zúčastní už jen šest nejlepších.Mistrovství Evropy v rychlobruslení v Heerenveenu:Víceboj:Ženy:500 m: 1. Bosieková (Pol.) 38,680, 2. Golubevová (Rus.) 38,842, 3. De Jongová (Niz.) 38,895, 4. Zdráhalová 39,406, ...11. Sáblíková (obě ČR) 39,895.3000 m: 1. Schoutenová (Niz.) 3:57,95, 2. Voroninová (Rus.) 3:58,62, 3. De Jongová 4:02,19, 4. Sáblíková 4:02,31, ...11. Zdráhalová 4:10,47.Průběžné pořadí (po 2 ze 4 disciplín): 1. De Jongová 79,255, 2. Schoutenová 79,518, 3. Voroninová 79,680, ...5. Sáblíková 80,275, 10. Zdráhalová 81,145.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jako první prezident v americké historii čelí Donald Trump už podruhé hrozbě impeachmentu, který by mu zajistil hořký odchod z úřadu, ale i nemožnost znovu kandidovat. Poté, co návrh na odvolání prezidenta prošel Sněmovnou reprezentantů, drží Trumpův osud v rukou Senát. Ke stvrzení impeachmentu by bylo potřeba najít 17 republikánských senátorů, zhruba dvacítka přitom dává najevo, že je ochotná se proti dosavadnímu šéfovi Bílého domu postavit.",
  "text": "„Rozdělení naší země je viditelnější než kdy dřív. Slýchávám argumenty mých republikánských kolegů, podle kterých impeachment naši zemi ještě víc rozdělí v době, kdy se musíme hnout kupředu. Souhlasím. Musíme zajistit chod vlády a poklidné předání moci. Zároveň ale pevně věřím tomu, že se musím držet práva a faktů a učinit tohoto prezidenta odpovědným za jeho činy.“Těmito slovy republikánský kongresman John Katko zdůvodňoval, proč se ve středu rozhodl postavit na stranu Demokratické strany a podpořit návrh ústavní žaloby na prezidenta Donalda Trumpa za podněcování ke vzpouře. Celkově pro něj ve sněmovně zvedlo ruku 222 demokratů a deset republikánů.  Kvůli svému projevu z minulé středy, během něhož vyzýval své stoupence k pochodu na Kapitol, tak Trump čelí jako první americký prezident už druhému procesu odvolání. Ještě tento týden by žaloba mohla být předložena Senátu, ten se jí ale zřejmě začne zabývat až po 20. lednu, kdy proběhne inaugurace nově zvoleného prezidenta Joea Bidena.Do konce Trumpova funkčního období už Senát o jeho odvolání sice nerozhodne, i přesto je ale v sázce hodně. Pokud by horní komora Kongresu impeachment potvrdila, přišel by dosavadní šéf Bílého domu o možnost znovu kandidovat. K tomu je zapotřebí najít dvě třetiny ze sta senátorů, tedy přesně 67.Kromě 50 demokratů, kteří podle očekávání návrh v Senátu podpoří, by se tak pro návrh muselo vyslovit také 17 republikánů.V době, kdy se kvůli násilnému obsazení Kapitolu a opakovaných prohlášeních o „ukradených volbách“ proti Trumpovi obrací stále větší počet členů jeho strany, takový scénář nelze vyloučit.Podle informací listu The New York Times navíc asi dvacítka republikánských senátorů připouští, že je k možnosti hlasovat pro impeachment otevřená. Jak pravděpodobný je tedy scénář, že se proti Trumpovi nejméně sedmnáct členů Republikánské strany v Senátu skutečně vysloví?Podle amerikanisty Jakuba Lepše z New York University of Prague je sice možné zatím jen spekulovat, existují ale dvě možná vysvětlení, proč část republikánů Trumpovi vzkazuje, že je ochotná impeachment v Senátu stvrdit svým hlasem. První možností jsou taktické důvody.„Bojí se, co Trump do inaugurace 20. ledna ještě může udělat, jaký prezidentský výnos může vydat, k jakému zahraničněpolitickému kroku může přistoupit, jaké kontroverzní milosti může vydat a jaké nebezpečné mítinky se svými příznivci může uspořádat. Tím, že republikáni v Senátu mluví o možnosti, že jsou otevření uvažovat nad potvrzením impeachmentu, na něj vytváří tlak. A zdá se, že to funguje. Pokud by ale byla takováto spekulace správná, republikáni o tom jen mluví, ve výsledku nicméně takto hlasovat nebudou,“ říká Lepš pro iROZHLAS.cz.Jedním z těch, kteří podle amerických médií zvažují ústavní žalobu podpořit, je například vlivný senátor Mitch McConnell – lídr dosavadní republikánské senátní většiny, který byl po čtyři roky Trumpovým blízkým spojencem, nyní ale obrací. Podle The New York Times by McConnell mohl k takovému kroku přistoupit z velké části právě kvůli tomu, aby vyvázal Republikánskou stranu z Trumpova vlivu a pomohl jí se od kontroverzního prezidenta distancovat.Druhá možnost je pak podle odborníka New York University of Prague taková, že nejde jen o planá slova a taktizování republikánů v Senátu, ale skutečně jim s Trumpem došla trpělivost a chtějí se od nastoleného směru odpoutat.„Je možné, že díky útoku na budovu Kongresu, který Trump podněcoval a pak nebyl schopen jej dostatečně rychle odsoudit, se objevila příležitost otevřít novou kapitolu v dějinách Republikánské strany a že se skutečně chtějí od Trumpa a ‚trumpismu‘ odstřihnout – ať už to je ignorace faktů, vládnutí čistě intuitivním způsobem, nebo odstřihnutí se od tradičních konzervativních témat. Potvrzení impeachmentu v Senátu by jim k navrácení se k jinému typu republikánství pomohlo,“ vysvětluje Lepš.Usilovat o odstřihnutí Trumpa přitom někteří z republikánů mohou chtít i s vidinou vlastní kandidatury v příštích prezidentských volbách. Amerikanista podotýká, že Trump má mezi republikánskými voliteli stále značný počet příznivců, a pokud by tu zůstala možnost jeho budoucí kandidatury, bylo by pro některé republikány těžké se před klíčovým rokem 2024 vyprofilovat.„Kdokoliv by vystoupil s prezidentskou ambicí, Trump by mu řekl: ‚To je zrada, volby v roce 2020 mi byly ukradeny, já mám silnou podporu mezi voliči a chystám se tuto historickou křivdu v roce 2024 napravit a ty mě zkoušíš vyzvat v primárkách?‘ To je něco, co si řada republikánů nepřeje, a z tohoto pohledu by dávalo smysl, kdyby impeachment v Senátu potvrdili a prezidenta Trumpa opravdu odvolali,“ dodává Lepš.Také z nejnovějšího průzkumu společnosti Ipsos, zveřejněného serverem Axios, vyplývá, že většina republikánů stále stojí za Trumpem a tvrdí, že udělal správně, když se snažil zvrátit svou prohru v listopadových volbách. Stejně tak ho většina neviní z nepokojů v sídle Kongresu a chce, aby byl stranickým kandidátem na prezidenta v roce 2024.Trumpova kandidatura na prezidentský úřad nicméně může zůstat v ohrožení, i když se pro impeachment potřebných 67 senátorů nevysloví.Jak pro agenturu Reuters poukazuje ústavní právník Paul Campos z University of Colorado, Senát může hlasovat o tom, že se Trump o prezidentský úřad nesmí ucházet i v případě, že předtím impeachment neschválí. K tomu by stačila prostá většina. Názory odborníků se ale různí – podle některých právních expertů totiž takový krok vyžaduje, aby předtím Senát prezidenta dvoutřetinovou většinou odvolal.„Americká ústava je velmi obecná a velmi vágní, díky tomu také platí až do dnešních dob. Nevýhodou ale je, že v některých ohledech umožňuje různé výklady,“ vysvětluje nejednotný postoj amerických ústavních právníků Lepš. Vágnost ústavy je podle něj také důvodem, proč stále není jasné, zda Trump může udělit milost sám sobě.Donald Trump čelí celé řadě vyšetřování – newyorská prokuratura například zkoumá, zda dosluhující šéf Bílého domu ještě jako podnikatel klamal daňové úřady, banky nebo obchodní partnery.Deník The New York Times začátkem měsíce uvedl, že podle jeho zdrojů Trump vlastní omilostnění v posledních dnech prezidentství skutečně zvažuje. Zákony přitom prezidentovi možnost omilostnit sám sebe výslovně nezakazují, někteří experti nicméně tvrdí, že by to bylo proti principům amerického práva a patrně i textu ústavy.Přestože se tak Trumpovo odvolání ještě před koncem jeho funkčního období nestihne, hlasování o impeachmentu v Senátu bude ostře sledovanou událostí.Pokud by se proti dosavadnímu americkému prezidentovi dvě třetiny horní komory Kongresu skutečně vyslovily, přišel by nejen o možnost se v roce 2024 znovu ucházet o křeslo v Oválné pracovně, ale také o prezidentskou doživotní roční rentu ve výši 219 tisíc dolarů, tedy asi 4,7 milionu korun.„Je možné, že (po opuštění úřadu) bude mít problémy se splácením dluhů, pak by ho ale žádná prezidentská penze stejně nevytrhla, protože se bavíme o stovkách milionů,“ podotýká Lepš.Informace o Trumpově hlubokém zadlužení přinesl na konci září deník The New York Times, který získal přístup k prezidentovým daňovým přiznáním. Ta kromě jiného naznačují, že se Trump údajně vyhýbal placení daní a že osobně ručí za půjčky v hodnotě 300 milionů dolarů.V případě potvrzení ústavní žaloby by kromě renty nicméně přišel také o zdravotní pojištění, ale i státem placenou doživotní ochranu bezpečnostními službami. Ani to ale pro Trumpa nepředstavuje ten největší problém, který se s případným potvrzením ústavní žaloby pojí.„Hlavní dopad impeachmentu, pokud by ho Senát stvrdil, je především reputační – byla by to obrovská ostuda a definitivní korunování toho, že je Donald Trump nejhorším prezidentem americké historie. Tím druhým by byla právě skutečnost, že nemůže znovu kandidovat,“ uzavírá amerikanista.\nEliška Kubátová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda projedná metodiku očkování i s připomínkami krajů. Páteční spuštění registru očkování však opakovaně kritizují hejtmani, databázi si totiž nemohou vyzkoušet v plném provozu a chybí v něm i mnohá očkovací místa. Obavy mají i nemocnice. „Jsme schopni personál pro očkování vyčlenit, ale je třeba využít i praktické lékaře,“ říká šéf Asociace českých a moravských nemocnic Eduard Söhlich.",
  "text": "Jak zatíží očkování provoz nemocnic?Mám obavy, že pokud by logistika směřovala na nemocnice, tak velmi. Jak to vidíme, je to mnoho povyku pro nic. Z čísel, která máme, z 250 000 zdravotníků je proočkováno 40 000, což je jen 16 procent. Jsem přesvědčen, že namísto politické demonstrace by mělo nastoupit racionální řešení. Netlačit všechny povinnosti na nemocnice, ale rozložit zátěž mezi nemocnice a terénní lékaře.Kdyby se nám politici nemontovali do medicínských záležitostí, dali nám vakcíny a zdravotnický materiál, s nímž máme problémy ho nasmlouvat a objednat, tak už bychom indikace a provedení očkování zvládli.Znamená to, že za současných podmínek sice může být registr spuštěn, ale očkování tím pádem může váznout?Jsem přesvědčený, že bude váznout, protože je nedostatek vakcín a začínáme mít problém i s objednávkami zdravotnického materiálu, konkrétně toho, který potřebujeme na očkování.Když budeme mluvit o personálu nemocnic, podaří se zajistit, alespoň část zdravotníků pro očkovací centra?Dobrá otázka, těžká odpověď. Nemocnice už jsou teď významně přetížené, a to významně kvůli předvánočnímu šíření virové nálože. Máme nedostatek personálu, protože máme vysokou nemocnost a epidemická opatření v nemocnici nám ještě snižují kapacitu. Personál je vyhořený, pracuje přesčasy a cítí bezmocnost a bezvýchodnost.Jsme schopni personál pro očkování vyčlenit, i když nemohu mluvit za všechny nemocnice, ale určitě pro to uděláme všechno. Ale nemůže to stát pouze na nemocnicích, je třeba využít i praktické lékaře, kteří jsou schopni odklonit 50 procent očkovaných pacientů.Počítají nemocnice i se zapojením mediků?Ano, počítáme se zapojením pomocného personálu. Nejen mediků, ale i administrativních pomocných pracovníků. U očkování ale musí být lékař, který aplikuje dávku, zdravotní sestra, která tu dávku připravuje, a potom pomocná síla, která povede administrativní dokumentaci. Zdravotnický personál stoprocentně nenahradíme.Jak má vypadat očkování nemohoucích? Vzniknou mobilní očkovací týmy nebo pro to nejsou kapacity?V rámci regionálních nemocnic jsme schopni pomoci s očkováním těchto pacientů, ať už v domovech pro seniory, nebo pro ležící pacienty. Ale potřebujeme odklonit klienty, kteří jsou v běžném režimu registrovaní u praktických lékařů. Mobilní tým jsme schopni utvořit, někde již vznikly a očkování začne příští týden.\nJiří Chum\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Z pohledu tuzemského fanouška alpského lyžování by to byl splněný sen – Češka Ester Ledecká a Slovenka Petra Vlhová v jednom týmu. To se asi jen tak nestane, ale dvě hvězdy zasněžených svahů spolu začaly spolupracovat. Jejich týmy si při závodech výrazně pomáhají, aby mohly konkurovat silným reprezentacím například Rakouska, nebo Švýcarska.",
  "text": "„Pořád s Magonim a celým jejím týmem spolupracujeme, spolupráce se mi moc libí.“ Trenér Ester Ledecké Tomáš Bank je z toho nadšený. S italským koučem Petry Vlhové Liviem Magonim často debatuje.„Brzo ráno, ještě než je prohlídka trati, máme jury prohlídku. Domluvíme se, kde bude kdo stát a i se trošku domlouváme, jaká by tam měla být linie. Před startem našich závodníků si dáme report, každý je na jiné pozici a máme tady na tom sjezdu celkem sedm pozic, takže si to navzájem poreportujeme,“ popisuje Bank Radiožurnálu.Díky nim si mohou jízdy závodnic natáčet, záběry si vymění, poté sestříhají a najdou si na nich chyby. V trénincích sjezdu v St. Antonu platilo, že Ledecká, která startovala dříve, posílala jakousi tichu poštou na start informace Vlhové.„Petra nechce report od nás, je zvyklá na report od Livia, takže my to řekneme Liviovi a on to poté řekne Petře. I když by to možná v češtině bylo jednodušší, ale oni to tak chtějí,“ říká Bank.I když týmy komunikují skrz evysílačky, přímá trasa Vlhová–Ledecká není. Takže Petra Vlhová se v sobotu neptala dříve startující Češky: „Upřímně... sleduju jí, ale teď jsem přišla o trochu později na start, takže jsem jí neviděla. Ale sleduju jí a jezdí velmi dobře. Od každé holky se snažím vzít to nejlepší,“ říkala slovenská lyžařka.A Ester Ledecká využívala v neděli v opačné situaci také poznatků trenérů, a ne přímo Slovenky. Ale když by došlo na točivé disciplíny, bude pro Ester Ledeckou Petra Vlhová jedním ze vzorů.„Určitě jo, Petra je fantastická a šikovná závodnice, má výbornou techniku a je silná, což je evidentně vítězná kombinace. Snažím se na ní vždy dívat, brát si z toho to nejdůležitější, co bych mohla sama potom použít, i přestože moje slalomářský a obřákářský schopnosti nejsou ani zdaleka jako její, chtěla bych ale na mistrovství světa jet kombinaci, takže od těchto závodnic se můžu učit,“ dodává Ledecká.Právě v alpské kombinaci – součtu super-G a slalomu – se jejich schopnosti velmi dobře doplňují.\nMartin Charvát\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Soukromí není opak bezpečí, jak se nově snaží tvrdit \nRada Evropské unie. Bez šifrované komunikace přijde řada lidí k úhoně, a zločince to stejně nezastaví.",
  "text": "Když si píšete s přáteli v aplikaci WhatsApp, každé vaše slovo, emotikon nebo třeba fotka se před odesláním zašifruje. Odemknout takovou zprávu pak může jen její adresát. Obsah nemůže číst ani výrobce chatovací aplikace, tedy americká firma Facebook, ale například ani policie nebo rozvědka, která by se po cestě ke zprávě mohla dostat.A právě to poslední se nezamlouvá evropským orgánům, podle dokumentu uniklého z Evropské komise existence šifrovaných chatových aplikacích představuje překážku pro boj s terorismem a sexuálním zneužíváním dětí. Konkrétní podobu naznačuje návrh rezoluce Rady EU, kterou nyní zveřejnila rakouská veřejnoprávní stanice FM4.Nově by provozovatelé služeb jako WhatsApp, Signal, Element nebo Threema, ale třeba i společnost Apple, měli povinnost ke každému svému uživateli uchovávat jakýsi univerzální dešifrovací klíč, kterým by mohli, na žádost bezpečnostních složek, zprávy odemknout. V úvahu pak připadá i další povinnost přidávat do probíhajících konverzací skryté účty bezpečnostních složek. De facto by šlo o obdobu dnešního odposlechu.V ideálním světě bychom si snad mohli s policejním exprezidentem Jiřím Kolářem říct jeho okřídlené „ať si je každý odposlouchává, jak chce. Když si je člověk jistý, že nic nespáchal, může mu to být jedno“.Jenže disidenti v Číně, sexuální menšiny v Íránu či Čečensku a protivládní demonstranti v Hongkongu nebo v Bělorusku nežijí v ideálním světě. Právě je šifrovaná komunikace chrání před pronásledováním.Ve chvíli, kdy dobrovolně oslabíme šifrování, nemůžeme si vybírat, kdo toho využije. A nemusíme chodit daleko, i naše vlastní policie nelegálně odposlouchávala novináře, další její příslušník prodával informace, s kým si volá předseda Ústavního soudu, a zaměstnanec rozvědky vynášel a prodával odposlechy politikům.Jak ukázala kauza BlueLeaks, i když policisté neporušují zákon, nejsou imunní před útokem motivovaných hackerů. A ani americká rozvědka nezvládla uhlídat své zaměstnance, aby globální sledovací databáze nepoužívali ke špehování partnerek a partnerů.A co když už se bezpečnostní složky poučily a bude nově všechno podle zákona? Můžeme tomu naivně věřit, ale i potom hrozí, že se zákon změní. Co je perfektně legální teď, nemusí být legální v budoucnu. Záznamy o politické orientaci nebo třeba soukromém životě v rukou bezpečnostních složek stály i u nás svobodu nebo život lidi ještě před několika desítkami let.Pokud si to dnes nedovedete představit, stačí se podívat za hranice: polské tajné služby zneužívaly údaje z mobilních telefonů, určené pro boj s nejzávažnější kriminalitou, pro sledování novinářů. Bylo to v roce 2011.Univerzální klíč ke konverzacím by paradoxně vedl k tomu, že bychom se o jeho zneužití jen těžko dozvěděli. Asi žádný úředník nebo policista nedá novinářům tip, že jeho kolegové porušují zákon, když ho ti samí lidé stejným způsobem snadno odhalí.Že důsledné šifrování zpráv opravdu potřebujeme, ukázal případ Edwarda Snowdena, který před celým světem odhalil rozsah sledování, kterého se dopouštějí západní tajné služby. On sám musel svou komunikaci komplikovaně skrývat, aby se vyhnul odhalení ještě před tím, než v roce 2013 vyšly první články. S nálepkou zrádce pak uprchl do zahraničí, azyl nakonec získal v Rusku. A teprve letos americký odvolací soud rozhodl, že sledování, na které Snowden před sedmi lety upozornil, bylo nelegální.Bez ohledu na to, co si lidé o Snowdenovi a dalších whistleblowerech myslí, málokdo je ochotný se vzdát svého soukromí. Ukazují to akcie technologických firem, které na ochraně soukromí postavily marketing svých produktů, šifrování dnes patří k výbavě všech telefonů i osobních počítačů.Právě tyto firmy by teď, pod tlakem evropské regulace, musely ze svých závazků slevit, a jít tak proti přání svých zákazníků. Ti navíc kdykoli můžou oficiální software ve svém zařízení nahradit jiným volně dostupným. A naprogramovat šifrovanou chatovací aplikaci dneska zvládne každý průměrně schopný programátor, jde o veřejně známé algoritmy a postupy, které už zkrátka nejde zpětně utajit.Neznamená to ale, že policie je bez šance a teroristé nebo pornografové jí snadno utečou. Dobrá policejní práce stála za rozkrytím šifrované mobilní platformy EncroChat, kterou používali kriminálníci z celého světa.A právě zase jenom důsledná policejní práce vede k odhalování zločinců nebo teroristů. Hromadně napíchnuté konverzace svádí k automatizovanému zpracování, které, bez znalosti kontextu, spíš zkomplikuje život nevinným, než že by odhalilo zločince, kteří se aktivně snaží skrývat.Kusá informace totiž obvykle stejně nestačí, jak ukázal případ vídeňského teroristy: s předstihem na něj rakouskou policii upozornili slovenští kolegové. K útoku ale přesto došlo.\nJan Cibulka\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Polský skokan na lyžích Kamil Stoch si udržel formu z vítězného Turné čtyř můstků a vyhrál závod Světového poháru v Titisee-Neustadtu. Trojnásobný olympijský vítěz si připsal po Innsbrucku a Bischofshofenu třetí triumf za sebou a 39. v kariéře, čímž vyrovnal bilanci jiné polské legendy Adama Malysze. Čeští reprezentanti nebodovali.",
  "text": "Třiatřicetiletý Stoch v sobotním závodě skočil 139 a 144 metrů a o čtyři body porazil norského rivala Halvora Egnera Graneruda. Třetí byl další Polák Piotr Žyla a dominanci svěřenců českého trenéra Michala Doležala potvrdil pátý Andrzej Stekala.Na vítězství navíc útočil po prvním kole vedoucí Polák Dawid Kubacki, měl ale při druhém skoku smůlu na podmínky a vítr do zad ho „sfoukl“ na celkově sedmou pozici.Stoch se 39. vítězstvím dotáhl na slavného krajana Malysze a společně jim patří třetí místo v historické tabulce. Více výher mají pouze zesnulý Fin Matti Nykänen (46) a stále aktivní Gregor Schlierenzauer z Rakouska.Průběžnému pořadí SP vévodí Granerud, jenž před Turné vyhrál pět závodů za sebou. Po dvanácti dílech seriálu Nor vede o 214 bodů před v sobotu čtvrtým Němcem Markusem Eisenbichlerem. Dalších 26 bodů ztrácí třetí Stoch, jenž nestartoval začátkem prosince ve dvou závodech v Nižním Tagilu.Čeští skokani pokračovali v matných výkonech. Čestmír Kožíšek obsadil 38. a Viktor Polášek 47. místo a stále platí, že v této sezoně bodovali jen v generálce na Turné v Engelbergu.V neděli se v Titisee skáče znovu a vedle triumfu v závodě půjde o celkové prvenství v miniseriálu „Titisee-Neustadt 5“. Do něj se započítávají výsledky všech pěti skoků včetně pátečního prologu a vítěz získá prémii 25 000 eur (654 tisíc korun).SP ve skocích na lyžích v Titisee-Neustadtu (Německo):1. Stoch (Pol.) 281,6 b. (139+144 m), 2. Granerud (Nor.) 277,6 (137,5+138,5), 3. Žyla (Pol.) 270,8 (143+139,5), 4. Eisenbichler (Něm.) 268,7 (138+139,5), 5. Stekala (Pol.) 265,2 (143,5+134), 6. Johansson (Nor.) 263,3 (133+137), 7. Kubacki (Pol.) 262,3 (143+128), 8. Lindvik (Nor.) 259,2 (131,5+135,5), 9. Kraft (Rak.) 255,7 (133,5+135,5), 10. R. Kobajaši (Jap.) 252,4 (130,5+135), ...38. Kožíšek 101,1 (123,5), 47. Polášek (oba ČR) 83,1 (119,5).Průběžné pořadí SP (po 12 z 28 závodů): 1. Granerud 848, 2. Eisenbichler 634, 3. Stoch 608, 4. Žyla 454, 5. Kubacki 433, Lanišek (Slovin.) 372, ...61. Polášek 4, 65. Kožíšek 2.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Je to necelý týden, co svět se zděšením sledoval, jak dav příznivců prezidenta Donalda Trumpa vtrhl do budovy amerického Kongresu a ničí, či dokonce krade tamní vybavení. Po některých ze známých tváří policie stále pátrá, desítky lidí už ale v souvislosti s útokem na ikonický Kapitol skončily v poutech a nyní čelí obvinění.",
  "text": "Už v den obsazení Kapitolu skončila v poutech kvůli neoprávněnému vniknutí, výtržnictví či nepovolenému držení zbraní více než padesátka lidí. Koncem minulého týdne pak úřady oznámily, že u federálního soudu čelí obviněním nejméně 13 dalších lidí a asi 40 dalších stíhají také úřady federálního okrsku District of Columbia.Pátrání po lidech povzbuzených slovy samotného Donalda Trumpa, který v projevu před Bílým domem vyzýval k pochodu na Kapitol, nekončí. Americká FBI stále hledá desítky „výtržníků“ a probírá se zhruba 40 000 fotek, videí a dalšími tipy, které v souvislosti s útokem poskytla veřejnost.Kdo je mezi zadrženými a jaký je jejich osud? Přinášíme přehled deseti zadržených, jejichž fotky a příběhy v minulých dnech obletěly svět.Jedním z posledních zadržených se stal 30letý Eric Gavelek Munchel. Na jednom ze snímků je vidět, jak oblečený ve vojenské výstroji a se sadou stahovacích pásek v ruce přelézá zábradlí v sále Senátu. Obyvatele z Nashvillu ve státě Tennessee na snímcích poznali uživatelé sociálních sítí, kteří následně upozornili policii. Do Kapitolu dorazil i se svou 57letou matkou Lisou Eisenhartovou.Podle amerických médií vzali Munchela v neděli do vazby a obvinili mimo jiné z výtržnictví a neoprávněného vniknutí do budovy. Podle jednoho z vyšetřovatelů úřady v době jeho zatčení zabavily několik zbraní, píše deník The New York Times. Na rozdíl od řady dalších zadržených prozatím nesmí být propuštěn z vazby na kauci.Na základě stejných obvinění byl v neděli zadržen také Larry R. Brock z Texasu, který do Kapitolu přišel oblečený v zelené přilbě, zelené vestě s nášivkami a černé maskáčové bundě. Stejně jako Munchel, měl i Brock sadu stahovacích pásek, které donucovací složky „používají k zadržení a spoutání osob“, podotýká Federální úřad pro vyšetřování (FBI).Server The New Yorker zadrženého muže identifikoval jako absolventa Akademie leteckých sil Spojených států a podplukovníka amerického letectva ve výslužbě.V poutech FBI skončil také Adam Christian Johnson, kterého fotografové přistihli při krádeži řečnického pultíku. Šestatřicetiletý obyvatel Floridy na snímku vesele mává do objektivu, zatímco ve druhé ruce nese řečnický pultík ze sálu dolní komory Kongresu.Muž s pleteným kulichem s nápisem „Trump“ svůj pochod Kapitolem vysílal živě na sociálních sítích, podobně jako řada dalších radikálních příznivců prezidenta v Kongresu.Otec pěti dětí byl v pondělí propuštěn na kauci ve výši 25 tisíc dolarů, tedy zhruba 600 tisíc korun. Podle serveru Tampa Bay Times Johnson od středečního útoku na Kapitol dostává výhrůžky smrtí. „Jediné, co chce, je jít domů za svou rodinou,“ uvedl po pondělním propuštění jeho právník.Jacob Anthony Chansley, známý také jako Jake Angeli, poutal mezi extremisty řádícími v Kapitolu zřejmě největší pozornost. Dvaatřicetiletý šiřitel krajně pravicové konspirační teorie QAnon přišel do Kongresu svlečený do půl těla s pomalovaným obličejem, kožešinou s rohy na hlavě a téměř dvoumetrovým kopím s připevněnou americkou vlajkou.Na záběrech ze Senátu je mimo jiné vidět, jak Angeli pózuje s vlajkou v ruce, zatímco před ním leží jiný z Trumpových příznivců s kšiltovkou „Make America Great Again“.Dvaatřicetiletý podporovatel Donalda Trumpa s přezdívkou „Q-Šaman“ se podle amerického ministerstva spravedlnosti sám nahlásil na washingtonské pobočce Federálního úřadu pro vyšetřování. Kvůli násilnému vniknutí a výtržnictví na půdě Kapitolu nyní čelí stíhání.Chansley před svým zatčením vyjadřoval nadšení ohledně toho, jak se jemu a dalším Trumpovým příznivcům podařilo ovládnout Kapitol. „To, že jsme přiměli skupinu zrádců ve funkcích dřepnout si, nasadit si plynové masky a utéct do jejich podzemního bunkru, to považuji za výhru,“ citovala ho stanice NBC.Obvinění z násilného vniknutí a výtržnictví na půdě kapitolu čelí i Derrick Evans – republikánský poslanec Kongresu Západní Virginie, kterého federální úřady zadržely v pátek.Podle prohlášení ministerstva spravedlnosti Evans na internetu zveřejnil video, na němž společně s dalšími stoupenci Donalda Trumpa stojí před Kapitolem. Když se dostane do budovy, křičí: „Jsme uvnitř, jsme uvnitř! Derrick Evans je v Kapitolu!“ Na videu, které bylo ze sociálních sítí smazáno, se zákonodárce údajně také ptá, „kde jsou Proud Boys“, krajně pravicové hnutí podporující dosluhujícího prezidenta.Po odhalení Evans v příspěvku na facebooku napsal, že se do Kapitolu dostal jako „nezávislý zástupce médií“. V sobotu na post poslance Západní Virginie rezignoval.Mezi dopadenými příznivci Donalda Trumpa, kteří minulou středu obsadili Kapitol, je i 60letý Richard Barnett. Jeho tvář je známá především díky fotce pořízené v kanceláři šéfky dolní komory Kongresu Nancy Pelosiové, kde se uvelebil s nohama na jejím pracovním stole. Šéf arkansaské skupiny za právo na držení zbraní se po opuštění Kapitolu zároveň chlubil vzkazem, který Pelosiové na stole zanechal.Obvinění si Barnett vyslechl už minulý týden. Kromě násilného vstupu a výtržnictví na půdě Kapitolu je obviněn také z krádeže veřejných peněz, majetku či záznamů. Americká média upozorňují, že z kanceláře šéfky Sněmovny reprezentantů zmizel kromě jiného také laptop.Leonard Guthrie z New Jersey do vazby zamířil poté, co krátce před druhou hodinou odpolední překročil policejní barikády před budovou Kongresu, přímo do Kapitolu se ale nedostal. Policie ho obvinila z nezákonného vniknutí, ještě téhož dne se ale z vazby dostal ven.Osmačtyřicetiletý příznivce Donalda Trumpa řádění výtržníků následně sám označil za „stupidní“. V rozhovoru pro americká média si postěžoval, že cílem demonstrantů mělo být něco jiného než „vykopávání dveří“.Obvinění z výtržnictví a několika dalších deliktů si vyslechl také Bradley Rukstales, generální ředitel marketingové společnosti Cogensia se sídlem ve státě Illinois. Dva dny po útoku na Kapitol ho firma propustila.„Všechno, co se včera odehrálo, bylo příšerné… Omlouvám se za to, že jsem se toho účastnil,“ citovala ho minulý čtvrtek stanice CBS Chicago.Podle agentury AP ve vazbě skončil také William Watson z Alabamy, který se objevil na několika snímcích a videích pořízených během obsazení Kapitolu. Na jedné z fotek byl dlouhovlasý muž v béžové mikině zachycen mimo jiné i vedle Angeliho alias Q-Šamana.Třiadvacetiletý muž z města Auburn se dostal do hledáčku úřadů kvůli drogám už začátkem loňského července. AP napsala, že si policie pro Watsona přišla v pondělí poté, co se ho podařilo identifikovat nejen díky jeho tetování, ale také příspěvkům na sociálních sítích, kde o účasti na obsazení Kapitolu sám psal.Kvůli napadení policisty, výtržnictví a násilnému vniknutí čelí obvinění 51letý obyvatel Seattlu Mark Leffingwell, na rozdíl od řady dalších výtržníků jeho fotka na sociálních sítích ale nekoluje.  \nEliška Kubátová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Běloruský prezident Alexandr Lukašenko na pondělním setkání se šéfem mezinárodní federace IIHF Reném Faselem uvedl, že Minsk je připraven zorganizovat letošní mistrovství světa v hokeji i sám bez plánovaného spolupořadatele Lotyšska. IIHF je kvůli napjaté politické situaci v Bělorusku po loňském kontroverzním znovuzvolení Lukašenka do funkce pod tlakem, aby Bělorusku šampionát odebrala.",
  "text": "Lukašenko, jenž je kritiky nazýván „posledním evropským diktátorem“, v pondělí uvítal Fasela srdečně. „Když Lotyšsko pořádání turnaje odřekne, tak zorganizujeme celý šampionát v Bělorusku a bude to nejlepší mistrovství světa v historii,“ řekl mimo jiné Lukašenko.Lotyšští představitelé už loni na podzim uvedli, že vzhledem k situaci v Bělorusku si spolupořadatelství s Minskem neumějí představit. IIHF v listopadu přiznala, že je situací v Bělorusku znepokojena, mimo jiné i proto, že panují pochybnosti o zvládání koronavirové pandemie v zemi. Šampionát se má konat od 21. května do 6. června.Běloruskem zmítají protesty od sporných prezidentských voleb z loňského srpna, za jejichž vítěze úřady opět vyhlásily Lukašenka, vládnoucího zemi již déle než čtvrt století.Podle opozice byly výsledky voleb zfalšované, neuznala je ani Evropská unie, která uvalila sankce na Lukašenka a jeho spolupracovníky, zodpovědné za falšování voleb a porušování lidských práv během potlačování protestů. Při nich dochází k masovým zatýkáním a násilnostem ze strany policie.Lukašenko nicméně situaci v zemi bagatelizoval a Fasela ubezpečil, že v Bělorusku je bezpečno. „U nás protestující a nespokojení lidé neřádí ve vládních budovách,“ řekl s narážkou na nedávné události v americkém Kapitolu. „Z hlediska vývoje demokratického procesu je u nás úplně normální situace,“ dodal.O pořadatelích mistrovství světa by měla rada IIHF definitivně rozhodnout na zasedání 25. a 26. ledna.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovenský nejvyšší soud v úterý potvrdil shodné tresty 19 let ve vězení pro exministra hospodářství Pavola Ruska a podnikatele Mariana Kočnera v kauze padělání směnek. Zamítl tak odvolání obhajoby i prokurátora proti loňskému verdiktu soudu první instance. Vůči rozhodnutí nejvyššího soudu se nelze odvolat.",
  "text": "Slovenské soudy uznaly Ruska i Kočnera vinnými z padělání čtyř směnek v hodnotě téměř 69 milionů eur (1,8 miliardy korun). Proplacení směnek požadovala i od soukromé televize Markíza jedna z firem podnikatele, který byl loni v jiné kauze nepravomocně zproštěn obžaloby z objednání vraždy novináře Jána Kuciaka.Rusko podle obžaloby zmíněné směnky nepodepsal v roce 2000, jak je na nich uvedeno, ale až po roce 2013, kdy už nebyl ředitelem ani spolumajitelem Markízy. Rusko směnky vystavil jako fyzická osoba a zároveň je podepsal za Markízu, která se tak měla stát ručitelem. Vzhledem k tomu, že exministr hospodářství coby hlavní dlužník ze směnek nyní vystupuje na veřejnosti jako nemajetný, povinnost proplatit směnky by zůstala Markíze.„Vyhráli jsme nejen bitvu, vyhráli jsme závažnou válku. Slovenské soudy jsou schopné vynést rychlé, zákonné a spravedlivé rozhodnutí. To je odkaz do budoucna v dalších kauzách, které jsou podobného společenského charakteru,“ komentoval prokurátor Ján Šanta verdikt nejvyššího soudu, byť soud nevyhověl jeho návrhu na uložení přísnějšího trestu obžalovaným.Ruskův advokát Marek Para ohlásil, že obhajoba podá vůči verdiktu mimořádný opravný prostředek.Zmíněné směnky nebyly zahrnuty do účetnictví Markízy ze skupiny Central European Media Enterprises, kterou mezitím ovládla investiční skupina PPF nejbohatšího Čecha Petra Kellnera.Obžalovaným, kteří dosud nebyli trestáni, v procesu před soudem první instance přitížila kromě jiného výpověď znalkyně. Ta u soudu vyjádřila přesvědčení, že podpisy Ruska na směnkách jsou až z období po roce 2013.Rusko se dříve hájil kromě jiného tím, že vystavení směnek bylo součástí urovnání sporu s Kočnerovou firmou Gamatex o obchodní podíly v Markíze. Podobně argumentoval i nyní sedmapadesátiletý Kočner, který se ještě v roce 1998 neúspěšně pokusil převzít kontrolu nad televizi Markíza prostřednictvím pracovníků bezpečnostní služby. Podle prokuratury zmíněný spor byl ovšem urovnán jinou dohodou v hodnotě 80 milionů tehdejších slovenských korun.Z líčení u nejvyššího soudu, které začalo dopoledne, byla z důvodu pandemie nemoci covid-19 vyloučena veřejnost i zástupci médií. Vyhlášení verdiktu již ale bylo veřejné.K nejvyššímu soudu se odvolali obhajoba i prokurátor, který žádal pro obžalované shodný trest 20 let ve vězení. Prokurátor neuspěl ani s návrhem, aby nejvyšší soud Kočnerovi uložil trest propadnutí majetku. Podle slovenských médií tak platí rozhodnutí soudu první instance, který Kočnerovi kromě vězení vyměřil také pokutu ve výši 10 tisíc eur (262 tisíc korun).Bratislavský okresní soud před třemi lety Ruskovi i Markíze uložil, aby jednu ze zmíněných směnek proplatili, krajský soud ale rozhodování o tomto obchodním sporu po odvolání Markízy přerušil. Učinil tak po obvinění Ruska a Kočnera v případu.Podle dříve uniknutých přepisů komunikace z Kočnerova mobilního telefonu se podnikatel snažil získat starší tiskárnu i papír a s Ruskem koordinoval výpovědi v civilním sporu o proplacení směnek, byť oba v něm nestáli na jedné straně. Z přepisů komunikace také vyplynulo, že Kočnerovi v soudním sporu o proplacení jedné ze směnek pomáhala již bývalá náměstkyně na ministerstvu spravedlnosti a někdejší soudkyně Monika Jankovská, kterou loni v březnu stejně jako další asi desítku soudců slovenská policie obvinila při vyšetřování korupčních kauz.Kočner byl v kauze padělání směnek ve vazbě od června roku 2018. Loni v prosinci pak ve vazbě skončil i Rusko, který se předtím nedostavil k soudu. Rusko v jiném případu čelí obžalobě, že si v roce 1997 objednal v podsvětí vraždu své někdejší společnice z Markízy; k vykonání tohoto zločinu nakonec nedošlo.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česko je nejhorší na světě v počtu nakažených na jeden milion obyvatel, ve středu testy odhalily rekordních 17 668 nových případů onemocnění covid-19. „Nemyslím si, že by v současnosti byla situace taková, že by umožňovala jakékoli uvolňování ochranných opatření,“ říká v rozhovoru pro Český rozhlas Plus ministr zdravotnictví Jan Blatný (za ANO), který epidemiologickou situaci označuje za závažnou.",
  "text": "Podle ředitele Ústavu zdravotnických informací a statistiky ČR Ladislava Duška by v polovině ledna mohlo být v českých nemocnicích přes 11 tisíc hospitalizovaných s koronavirem. V takové situaci bude podle Blatného třeba zvažovat aktivaci polních nemocnic.„Zásadní bude příští týden. Buď začnou fungovat opatření, která byla nastavena od 27. prosince, anebo budeme muset začít konat dále – zpřísnit opatření nebo uvažovat o záložních nemocnicích,“ dodává ministr.Vysoké denní přírůstky ve srovnání se světem jsou podle něj způsobeny také velkým počtem antigenních testů, které většina zemí neprovádí. Bez nich by se počet nových případů pohyboval okolo 12 tisíc denně.Zároveň je prý na vině i to, že lidé opatření nedodržují. „I v médiích kolují obrázky, jak se lidé chovají ve městech nebo jak o svátcích vypadaly skiareály a pořád je řada otevřených restaurací.“Před Vánoci ovšem Blatný ve sněmovně jako důvod odkladu platnosti přísnějších opatření uvedl to, aby se lidé mohli o svátcích setkat s příbuznými – a nyní upozorňuje na to, že za nárůstem případů je i setkávání v rámci rodin.„Lidé se o Vánocích navštěvovali a zřejmě ne všichni dodržovali nastavená opatření. Ne všichni jsme užívali respirátory, když nás bylo víc než jen ti, co žijí společně. Určitě jsme se navštěvovali ve větším množství, než bylo doporučeno. A to se potom musí projevit,“ vysvětluje ministr.„Nesnažím se hledat viníka. Jen upozorňuji na to, že jakákoli opatření vydáte, musíte počítat s jejich dodržováním, anebo zajistit nějakou represivní složkou to, aby byla dodržována. Jako to dnes dělá Německo, které dokonce omezuje obvod, kam se člověk může mimo domácnost podívat,“ doplňuje.\nVeronika Sedláčková, Michael Erhart\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Sociální síť Parler, jež je oblíbená mezi americkými konzervativci, je od pondělního rána nedostupná. Informovala o tom agentura AFP s odkazem na server Down For Everyone Or Just Me, který monitoruje internetovou aktivitu. Parler čelí tlaku technologických společností, aby více moderoval příspěvky vyzývající k násilnostem.",
  "text": "O Parleru jako své budoucí komunikační platformě uvažoval odstupující prezident USA Donald Trump poté, co jeho účet zablokovala sociální síť Twitter.Parler je mimo provoz od půlnoci západoamerického času, tedy od 9.00 SEČ.Firma Amazon o víkendu oznámila, že stránce zakáže provoz na svých serverech. Šéfům platformy v dopisu sdělila, že ke kroku přistoupí kvůli tomu, že se na síti šíří „násilný obsah“.Už v pátek proti síti zakročila společnost Google, která ji vyřadila z svého obchodu Google Play, kterou uživatelé mobilních telefonů s operačním systémem Android využívají pro instalaci aplikací. V sobotu ten samý krok ve svém App Store učinila společnost Apple, jež vyrábí telefony iPhone.Parler přitom v posledních dnech raketově získával na popularitě poté, co se společnost Twitter rozhodla zablokovat účet Donalda Trumpa. Učinila tak opět s odůvodněním, že dosluhující prezident podněcuje k násilnostem.Sociální síť Parler, která sídlí ve státu Nevada, založil informatik John Matze společně s Rebekou Mercerovou, jež je významnou přispěvatelkou Republikánské strany.Matze v sobotu na svém profilu varoval, že síť bude kvůli ohlášenému kroku Amazonu nedostupná asi týden. „Uděláme vše pro to, abychom rychle našli nového poskytovatele,“ ujistil s tím, že technologičtí obři podle něj vedou „válku proti svobodě projevu“. „Nezvítězí! Jsme poslední nadějí na světě pro svobodu vyjadřování a svobodu informací,“ pokračoval.Parler funguje velmi podobným způsobem jako twitter, na rozdíl od něj však jako jednu ze svých hlavních předností prezentuje to, že nijak nemoderuje obsah v příspěvcích.Platforma se krátce po svém založení v roce 2018 stala velmi oblíbenou v ultrakonzervativních a krajně pravicových amerických kruzích, postupně se na ní však začaly objevovat rovněž osobnosti bližší střednímu proudu Republikánské strany, například moderátoři televize Fox News Sean Hannity a Tucker Carlson.Profil tam má mimo jiné kongresman a blízký Trumpův spojenec David Nunes či guvernérka Jižní Dakoty Kristi Noemová, působí tam rovněž oba Trumpovi synové Eric a Donald mladší.Podle analytiků má síť asi deset milionů uživatelů, z nichž je osm milionů ze Spojených států.Parler byl podle agentury Reuters hlavním kandidátem na nové digitální útočiště pro Donalda Trumpa, jemuž společnost Twitter zablokovala účet několik dní po nepokojích v Kapitolu, při nichž prezidentovi stoupenci násilně vnikli do sídla Kongresu. Incident si vyžádal pět mrtvých. Nynější problémy Parleru však tyto vyhlídky do určité míry komplikují. Stále se přitom diskutuje rovněž o tom, že si Trump založí po odchodu z úřadu vlastní platformu či mediální společnost.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do Krkonoš a Orlických hor zamířily o víkendu tisíce návštěvníků. Někde pro ně byly v provozu lanovky, jinde museli svahy vystoupat pěšky nebo na běžkách. V sobotu byla některá oficiální i neoficiální parkoviště zaplněná a dopravu musela regulovat policie.",
  "text": "V Janských Lázních mohli lidé využít lanovou dráhu na Černou horu. Ve vrcholových partiích je pro běžkaře upraveno zhruba deset kilometrů tratí. Rodiny s dětmi využívaly k sáňkování louku pod Sokolskou boudou, část z nich se pak do Janských Lázní vydala pěšky a se sáňkami po Černohorské silnici.„Na výlet do přírody v okolí Černé hory nebo na běžky vyrazilo o tomto víkendu přes 2000 lidí, “ uvedla Zina Plchová ze SkiResortu Černá hora – Pec. Kolem dolní i horní stanice lanovky a rovněž v blízkosti výdejního okénka FordBaru na Černé hoře dohlíželi na dodržování protiepidemických pravidel pracovníci skiareálu. Ti také apelovali na návštěvníky, aby dodržovali rozestupy a nosili roušky.Otevřená byla o víkendu rovněž lanovka ze Špindlerova Mlýna na Medvědín, kterou se mohli běžkaři přiblížit k běžeckým tratím na Horních Mísečkách. Parkovací kapacity ve Špindlerově Mlýně se poměrně rychle naplnily, kolony se ale netvořily.Lanová dráha Sněžník je návštěvníkům k dispozici v Dolní Moravě na Orlickoústecku. „Odhadujeme, že v sobotu lanovkou jelo kolem 1500 lidí, dnes jich bylo méně. Jsme asi na třetinové návštěvnosti oproti běžné sezoně, “ řekl marketingový manažer střediska Tomáš Drápal. Ve středisku lidé kromě běžeckých tras míří také na vyhlídkovou věž Stezka v oblacích, mohou si tak sjet Mamutí horskou dráhu.Aktuální opatření proti šíření koronaviru sice zakazují provoz lyžařských vleků, lidé po celé republice ale i tak míří do hor, třeba na běžky, sáňkovat nebo na procházku. Podle rozhodnutí vlády jsou sjezdovky ve skiareálech do 22. ledna uzavřené.Další střediska v Orlických horách zatím lanovky nespustila. Mimo provoz jsou v Deštném a Říčkách a v Červené Vodě. Přesto se parkoviště v Deštném v neděli opět zaplnilo, policie musela regulovat dopravu ve směru na Šerlich. Sjezdovky mohly v nové zimní sezoně fungovat zatím jen mezi 18. a 26. prosincem. Vláda počítá s finančními kompenzacemi pro areály.Policie v neděli krátce před půl osmou opět uzavřela příjezdové cesty do Bedřichova na Jablonecku kvůli náporu běžkařů. Okolo 10.00 provoz obnovila v obou směrech, tedy od Jablonce nad Nisou i od Liberce. Hlídky zůstávají na místě kvůli dohledu, řekl regionální policejní mluvčí Vojtěch Robovský. Starosta obce Petr Holub (SLK) uvedl, že parkovací kapacity jsou dnes dostačující.Příjezdy do Bedřichova zavřela dopravní policie i v sobotu, kdy byly kvůli autům běžkařů silnice nepropustné. Policie v sobotu obec znovu otevřela okolo 16.00 s apelem na řidiče, aby respektovali dopravní značení a omezení. „Musím říct, že policie dnes zareagovala mnohem lépe, jsou tu už od rána od 7.00,“ uvedl Holub. Podle něj je v obci obdobný počet lidí jako v sobotu, jejich koordinování se ale daří lépe.Aktuální opatření proti šíření koronaviru sice zakazují provoz lyžařských vleků, lidé po celé republice ale i tak míří do hor, třeba na běžky, sáňkovat nebo na procházku.Robovský v neděli ráno uvedl, že před půl osmou byla uzavřena komunikace z Jablonce nad Nisou (Ostrý roh), ve směru na Hrabětice a Bedřichov. Úsek Liberec - Česká chalupa byl uzavřen krátce po nedělní osmé hodině. „Opět apelujeme na návštěvníky horských oblastí Libereckého kraje, aby parkovali na místech k tomu určených, respektovali dopravní značení a řídili se pokyny zasahujících policistů,“ řekl mluvčí. Dodal, že hlídky dopravní policie budou celý den dbát na plynulost provozu, bezpečnost i na veřejný pořádek.Z webkamer, které jsou umístěny u parkovacích ploch, je patrné, že se v neděli na běžky znovu vydaly stovky a možná i tisíce lidí. Situace na parkovištích je klidná, auta nejsou v kolonách a neblokují odjíždějící sportovce.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "I v Libereckém kraji se můžou o víkendu lidé zapojit do zimního sčítání ptactva. Už třetím rokem ho pořádá Česká společnost ornitologická. Loni například volně žijící ptáky sledovalo víc než 21 tisíc dobrovolníků. Zapojit se může každý, kdo má ptačí krmítko, tužku, papír a hodinu času.",
  "text": "„To sledování by mělo trvat přesně hodinu. Za tu hodinu zaznamenají všechno, co na tom krmítku uvidí, respektive spočítají maximální počty od každého druhu. Poté to zaznamenají do online databáze a mají vlastně hotovo,“ popsal metodu sčítání ptactva liberecký ornitolog Martin Pudil.Pro lepší orientaci v ptačích druzích doporučuje Martin Pudil například některý z atlasů ptactva, nebo se podívat třeba na web České společnosti ornitologické, kde jsou jednotlivé druhy představené.  Online databázi najdou zájemci na webových stránkách ptacihodinka.birdlife.cz. Nasbírané údaje mohou taky poslat korespondenčně na adresu České společnosti ornitolgické (Na Bělidle 34, 150 00 Praha-Smíchov). Sčítání ptactva potrvá až do 10. ledna, výsledky výzkumu budou zveřejněny v únoru.\nIveta Kalátová, Lucie Fürstová, Redakce ČRo Liberec\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Mluvčí Bílého domu odsoudila ve jménu prezidenta Donalda Trumpa a jeho vlády „co možná nejostřeji“ středeční vniknutí Trumpových příznivců do Kapitolu. Kayleigh McEnanyová v krátkém prohlášení označila „za celý Bílý dům“ násilí, které události provázelo, za „odpudivé, trestuhodné a v rozporu s americkými hodnotami“. Informovala o tom agentura AP.",
  "text": "McEnanyová uvedla, že Bílý dům je odhodlán předat moc administrativě příštího prezidenta Joea Bidena „spořádaně„. „Nyní je načase, aby se Amerika sjednotila,“ řekla.V prohlášení se rovněž pokusila oddělit „násilné výtržníky“ od ostatních Trumpových příznivců, kteří ve středu dorazili do Washingtonu, aby se zúčastnili prezidentova mítinku.„Ti, kteří porušili zákon, by měli být stíháni,“ vyzvala mluvčí. McEnanyová po krátkém prohlášení, které netrvalo ani dvě minuty, opustila konferenční sál Bílého domu, aniž by mohli novináři položit dotazy.Agentura AP upozornila, že se Trump od vpádu svých příznivců do Kapitolu neukázal na veřejnosti. Sociální síť Twitter, přes kterou nejčastěji komunikuje, jeho účet zablokovala. Zatímco McEnanyová prolomila mlčení Bílého domu, sám prezident Trump mlčí dál, uvedla AP.Zatím se vyjádřil jen krátce po vpádu svých příznivců do Kapitolu. Na twitteru je vyzval, aby z Kapitolu odešli, jejich jednání však neodsoudil, vyjádřil pro ně pochopení, a označil je za výjimečné.Agentura AP doplnila, že prohlášení mluvčí Bílého domu nebude mít zřejmě velký dopad, neboť Trump v minulosti několikrát zdůraznil, že jen on sám hovoří za Bílý dům.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vakcínu už v Izraeli dostala víc než pětina obyvatel. Někteří za sebou mají i druhou dávku. Izrael očkuje nejrychleji na světě a plánuje být ještě efektivnější. Cílem je podle premiéra Benjamina Netanjahua ukončit pandemii koronaviru v zemi už v únoru. Od úterý přichází na řadu nové skupiny obyvatel, na jiné se naopak zapomíná.",
  "text": "Doteď se mohli v Izraeli nechat očkovat lidé starší šedesáti let, lidé se zdravotními problémy a zdravotníci. Od úterý přibývá věková skupina 55 až 59 let a učitelé. Těch se podle ministerstva na úterý registrovaly už tisíce. Své kantorství a tím i nárok mají na místě prokázat tím, že ukážou svou poslední výplatní pásku.Podle databáze World in Data měl Izrael v pondělí 21 naočkovaných na 100 obyvatel. To je skoro 1,9 milionu podaných dávek vakcíny. Cílem je co nejrychleji dosáhnout hranice 5,5 milionu očkovaných z devíti milionů obyvatel.Rychlost očkování populace vyplývá z řady faktorů. Izrael je relativně malá země i co se rozlohy týče, má digitalizované zdravotnictví, vláda vedla důslednou mediální kampaň a neváhala ve velkém nasadit armádu.A je tu i politický motiv. Premiér Netanjahu bude v březnu usilovat o znovuzvolení. A vítězství nad koronavirem by mu navzdory korupčním skandálům zajistilo velkou popularitu. Netanjahu navíc ohlásil, že chce ještě zrychlit. Denně chce rozdat až 170 tisíc vakcín.Některé skupiny obyvatel ale čekají marně. Navzdory národnímu plánu se zatím neočkují senioři mezi vězni. U premiéra si na to stěžuje ministr spravedlnosti.A pak také Palestinci. Na okupovaném Západním Břehu a v Gaze jich žije asi pět milionů, izraelské plány s nimi ale nepočítají. Jeruzalém tak čelí výzvám, aby zahrnul i arabské obyvatelstvo na územích, která ovládá. Palestinská samospráva zatím o pomoc nepožádala. Deník The Guardian podotýká, že jde o příznačnou ukázku toho, jak bohaté státy nakoupily vakcínu a chudé musí počkat.V Izraeli ale stále bojují s pandemií. V pondělí zaznamenali dalších skoro 6900 nových případů nákazy, pozitivních bylo 7,2 procenta odebraných vzorků. Zdravotníci evidují zhruba tisíc vážných případů covidu-19.Dál tam platí přísný lockdown, zavřené jsou školy, zbytné podniky. V zemi také zaznamenali infekčnější britskou variantu viru. Lidé prý navíc v důsledku dobrých zpráv polevili.Podle vládních expertů ale je důvod k optimismu, křivka se zplošťuje. Efekt očkování má být vidět zhruba za tři týdny.Pokud vláda splní slib naočkovat 5,5 milionu lidí v únoru, tak pak začne postupně rozvolňovat. Poradci pro oblast zdravotnictví by v úterý měli premiérovi představit plány pro otevírání země.Ten kdo dostane druhou dávku vakcíny, má po týdnu od ministerstva zdravotnictví obdržet certifikát. Ten má zaručit, že se na daného obyvatele nebudou vztahovat karanténní opatření.\nLadislav Novák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český fotbalista Václav Černý pomohl v 15. kole nizozemské ligy dvěma góly a asistencí k vítězství Twente 4:1 na hřišti Emmenu. Reprezentační křídelník má na kontě v této sezoně šest tref a v součtu se stejným počtem gólových nahrávek patří k nejproduktivnějším hráčům celé soutěže.",
  "text": "Černý v 16. minutě otevřel skóre a trefil se v lize po sedmi zápasech. Ve 33. minutě pak připravil gól pro Queensyho Meniga.Pojistku přidal ještě před pauzou svým prvním ligovým gólem Jesse Bosch. Emmen ve druhém poločase snížil, ale Černý po individuální akci brzy vrátil svému týmu třígólové vedení.Pouze na lavičce domácího celku zůstal Denis Granečný, který po svém letním příchodu stále odehrál pouze osm ligových minut.Twente potvrdilo roli favorita a vítězstvím se v neúplné tabulce posunulo na šesté místo. Emmen naopak zůstává po 15 zápasech na poslední příčce, navíc stále čeká na první výhru.\nmov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Herec a ředitel Divadla na Vinohradech Tomáš Töpfer slaví sedmdesáté narozeniny. Za své divadelní role obdržel Cenu Thálie i Cenu Alfréda Radoka, televizní diváci si ho pamatují ze seriálů Život na zámku nebo Četnické humoresky. Působí i jako režisér nebo vysokoškolský pedagog, z hereckého života si stihl odskočit i do politiky.",
  "text": "Tomáš Töpfer začínal v divadlech v Ostravě, Šumperku a Ústí nad Labem. V Praze pak působil například v Činoherním klubu nebo v Divadle E. F. Buriana. Z něj v roce 1987 přešel do Divadla na Vinohradech a v roce 2012 se stal jeho ředitelem. V divadle působí i jako herec nebo režisér.Televizním divákům se zapsal do paměti v seriálech České televize Život na zámku nebo Četnické humoresky. V nich ztvárnil hlavní role, tedy doktora Krále a velitele četnické stanice Arazíma. Později se objevil v seriálech Vyprávěj nebo První republika.Společně s herečkou Eliškou Balzerovou se mu ve druhé polovině devadesátých let podařilo obnovit zchátralé divadlo v Nuslích, dnes známé jako Divadlo Na Fidlovačce. Za to jim v roce 1999 byla udělena zvláštní Cena Thálie. Töpfer divadlo vedl do roku 2012, kdy odešel do vinohradského divadla.V roce 1995 obdržel Cenu Alfréda Radoka za nejlepší mužský herecký výkon ve hře Jacobowski a plukovník v Divadle na Vinohradech. Za roli Tovjeho v muzikálu Šumař na střeše, kterou mělo v repertoáru Divadlo Na Fidlovačce, dostal v roce 2006 Cenu Thálie. V anketě posluchačů Českého rozhlasu Neviditelný herec získal v roce 2010 první místo za hlavní roli v rozhlasovém seriálu Xaver.Z hereckého života si Tomáš Töpfer stihl odskočit i do politiky. V roce 2006 se stal senátorem bez politické příslušnosti za ODS ve volebním obvodu Praha 4. Svůj post ve volbách v roce 2012 už neobhájil.\nJan Dlouhý\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Velkou část západní poloviny Česka zasáhne v úterý sněžení, ke kterému se někde přidá silný vítr. Tvořit se při něm budou sněhové jazyky. Na celém území Čech pak od úterního večera do středečního rána hrozí při poklesu teplot i náledí nebo zmrazky na silnicích a chodnících. Na svém webu o tom v pondělí informoval Český hydrometeorologický ústav (ČHMÚ).",
  "text": "Podle jeho předpovědi by mělo v částech Jihočeského, Plzeňského, Karlovarského, Ústeckého, Libereckého, Královéhradeckého a Pardubického kraje v úterý připadnout do 15 centimetrů sněhu za 12 hodin.V jihozápadních regionech a na západě Středočeského kraje by zároveň měl vát silný jihozápadní vítr, který v nárazech může dosáhnout přes 65 kilometrů v hodině.Očekávané počasí podle meteorologů může zhoršit sjízdnost, přičemž některé vozovky mohou být kvůli sněhovým jazykům nebo náledí nesjízdné. Nová sněhová pokrývka pak může lámat stromy či větve a způsobit problémy v dodávkách proudu.Na pozoru by se měli mít i chodci kvůli nebezpečí úrazů při uklouznutí. „Při pohybu venku je třeba chodit velmi opatrně, starší nebo méně mobilní lidé by měli omezit vycházení ven,“ doplnili meteorologové.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český rozhlas Vltava bude v pondělí 18. ledna živě přenášest koncert z Dvořákovy síně Rudolfina. Hudbu první poloviny 19. a 20. století spojí šéfdirigent rozhlasových symfoniků Alexander Liebreich. Po předehře k Weberově opeře Čarostřelec se v Poulencově Venkovském koncertu rozezní cembalo Mahana Esfahaniho. Večer uzavře Beethovenova Čtvrtá symfonie.",
  "text": "Předehra k nejúspěšnějšímu jevištnímu dílu Carla Marii von Webera, opeře Čarostřelec, je jistě dobře známá, stejně jako Beethovenova Symfonie č. 4 B dur, kterou německý skladatel napsal v roce 1806 za pobytu u knížete Karla Aloise Lichnovského v Hradci nad Moravicí.Concert champêtre, hravý Venkovský koncert francouzského neoklasického autora Francise Poulenca už nepatří k tak hojně uváděným. Dílo z let 1927–28 vzniklo pro Wandu Landowskou, průkopnici hry na cembalo, která se zasloužila o znovuoživení zájmu o tento nástroj nejen mezi interprety, ale i skladateli. Na její popud vytvořili nové kompozice například Manuel Falla, Vittorio Rieti nebo právě Francis Poulenc.O studiích u Wandy Landowské v mládí toužebně přemýšlela i naše legendární interpretka Zuzana Růžičková. Do smělých plánů však neblaze zasáhl rok 1939. Kvůli diktaturám se Zuzana Růžičková s obdivovanou interpretkou nikdy nesetkala, přesto ji velmi ovlivnila. Nejprve jako naděje, v koncentračním táboře jako sen a posléze coby celoživotní umělecký vzor.\nČeský rozhlas Vltava, ada\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Norský skokan na lyžích Halvor Egner Granerud vyhrál nedělní závod Světového poháru v Titisee-Neustadtu. Ukončil nadvládu polských reprezentantů, kteří zvítězili v předchozích čtyřech závodech, a upevnil si vedení v průběžném pořadí seriálu.",
  "text": "Čtyřiadvacetiletý Granerud si vítězství zajistil výkony 140 a 138 metrů a o 2,4 bodu porazil krajana Daniela Andreho Tandeho. Třetí skončil Stefan Kraft z Rakouska. Čeští skokani Viktor Polášek a Čestmír Kožíšek stejně jako v sobotu v Německu skončili už v prvním kole.Granerud si připsal šestý triumf v ročníku, ale první po pěti závodech, ve kterých se musel sklonit především před polskými skokany. Svěřencům českého trenéra Michala Doležala se nedařilo – nejlepším z Poláků byl Dawid Kubacki na šesté příčce.Až sedmnáctý skončil vítěz předchozích tří závodů a šampion nedávného Turné čtyř můstků Kamil Stoch, který se v sobotu 39. výhrou v kariéře dotáhl na slavného krajana Adama Malysze. Společně jim patří třetí místo v historickém pořadí za zesnulým Finem Mattim Nykänenem (46) a Gregorem Schlierenzaurem z Rakouska (53).Závod SP ve skocích na lyžích v Titisee-Neustadtu (Německo):1. Granerud 299,4 b. (140+138), 2. Tande (oba Nor.) 297,0 (138,5+138), 3. Kraft (Rak.) 291,3 (138+136), 4. Eisenbichler (Něm.) 288,7 (136,5+135,5), 5. Lindvik (Nor.) 288,4 (133,5+137), 6. Kubacki (Pol.) 287,0 (134+137), 7. R. Kobajaši 280,3 (135+132,5), 8. Sato (Jap.) 279,2 (130+136,5), 9. Wolny (Pol.) 278,5 (136+134), 10. Huber (Rak.) 276,0 (129+138), ...47. Polášek 89,3 (110,5), 48. Kožíšek (oba ČR) 89,1 (110,5).Průběžné pořadí SP (po 13 z 28 závodů): 1. Granerud 948, 2. Eisenbichler 684, 3. Stoch (Pol.) 622, 4. Kubacki 473, 5. Žyla 469, 6. Geiger (Něm.) 391, ...61. Polášek 4, 65. Kožíšek 2.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vysoký čínský představitel v Hongkongu Luo Chuej-ning v sobotu rezolutně odsoudil sankce, které Spojené státy uvalily na správkyni Hongkongu Carrie Lamovou a dalších deset činitelů z Hongkongu a pevninské Číny. Hongkongská vláda sankce označila za „nestoudné a opovrženíhodné“ a za vměšování do vnitřních záležitostí Číny.",
  "text": "„Bezostyšná snaha amerických politiků podporovat protičínský chaos v Hongkongu byla odhalena. Jejich akce jsou doopravdy směšné,“ prohlásil Luo, který zastává funkci předsedy styčného úřadu pro Hongkong zajišťujícího komunikaci mezi Pekingem a touto bývalou britskou kolonií, jež přešla v roce 1997 pod čínskou správu.Spojené státy uvedly, že představitelé, na něž se sankce vztahují, se podílejí na potlačování svobod Hongkongu. Luo Chuej-ning je mezi nimi. Krok zmrazuje veškerý majetek těchto osob v USA a celkově zakazuje Američanům s nimi obchodovat.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Pilot kamionu Iveco Martin Macík vyhrál podruhé za sebou etapu na Rallye Dakar. Po úterním triumfu ovládl i středeční 10. dějství, když porazil druhého Dmitrije Sotnikova z Ruska o minutu a 40 sekund. V průběžném pořadí 43. ročníku soutěže je Macík nadále pátý za Alešem Lopraisem, který zajel s odstupem čtyř minut sedmý čas.",
  "text": "V kategorii automobilů se příliš nedařilo Martinu Prokopovi, skončil čtrnáctý a celkově klesl na 9. místo. Mezi motocyklisty se Martin Michek posunul na 12. místo. Josef Macháček i nadále vede hodnocení kategorie „lehkých“ prototypů. Účastníci 43. ročníku Dakaru ve středu absolvovali 583 km dlouhou trať, jejíž součástí bylo 342 km rychlostní zkoušky.Automobilům i nadále celkově kraluje Francouz Stéphane Peterhansel, kamionům Sotnikov, novým lídrem kategorie motocyklů se stal Argentinec Kevin Benavides.Macík se v úterý stal čtvrtým Čechem, který dokázal na Dakaru vyhrát etapu a hned dokázal na životní výsledek navázat. Až na jednu výjimku byl nejrychlejší na všech kontrolních bodech. Odstup od průběžně čtvrtého Lopraise a třetího Airata Mardějeva z Ruska ale výrazněji nesnížil. Od krajana jej dělí 15 minut, na ruského soupeře ztrácí 33 minut.„Dnes to byl doslova fičák, od začátku až do konce,\" řekl Macík. „Otvírali jsme etapu a bylo to zajímavé. Žádné velké chyby jsme nedělali, pár menších tam bylo, ale hlavně proto, že jsme jeli první,“ podotkl pilot týmu Big Shock! Racing.O úspěch jej nepřipravily ani komplikace s prasklým předním oknem. Do cíle rychlostní zkoušky dojel bez něj. „Posledních sto kilometrů jsme jeli bez okna. Trefili jsme větev, prasklo, ale zdálo se, že vydrží. Až najednou ruplo komplet a vyvalilo se na nás. Kluci ho museli vykopat za jízdy,“ řekl Macík. Posádka etapu dokončila v lyžařských brýlích. „Já je pak zase musel sundat, protože mě pod nimi tlačily moje původní, dioptrické,“ uvedl Macík.Na úterní šesté místo nedokázal navázat Prokop, který tentokrát na nejrychlejšího Jazída Radžhího ze Saúdské Arábie ztratil 12:38 minuty. V průběžném pořadí jej předstihl Jihoafričan Giniel de Villiers, za nímž nyní zaostává o dvě minuty.„Na to, že říkali, že nás čeká jednoduchá přejezdová etapa, tak to bylo šílené. Zase milion kamení, kterému jsme se snažil vyhnout, což se povedlo. Neměli jsme žádný defekt,“ řekl Prokop. Osobně se ale necítil dobře, což byl hlavní problém.„Blbě jsem spal, měl jsem nějaké noční můry a hlava mi nejela tak, jak bych potřeboval. Nestíhal jsme v rychlosti vyhýbat se kamenům, takže jsem tomu musel uzpůsobit tempo. Jinak by to nešlo, nemohl jsem jet naplno,“ přiznal pilot týmu Benzina Orlen.Michek zajel třináctý čas a v průběžném pořadí se posunul na 12. místo. . Na nejrychlejšího Američana Rickyho Brabce český motokrosař ztratil 19 minut.„Hezká, rychlá a docela dost navigačně složitá etapa. Ze začátku jsem udělal dvě menší chyby, což mě stálo nějaké vteřinky a možná i minuty. Jsem rád, že jsem zdravý v cíli, a teď nás bude čekat nejdelší a nejnáročnější etapa, tak uvidíme,“ řekl Michek.Jezdec týmu Orion Moto Racing Group se chce v závěru pokusit zabojovat o první desítku. „Na Dakaru je reálné všechno, dokud neuvidíme cíl. Pojedu na maximum,“ uvedl Michek, jenž na průběžně desátého Slováka Štefana Svitka ztrácí 37 minut.Michek poskočil v celkovém pořadí proto, že dosavadní lídr José Ignacio Cornejo z Chile havaroval na 252. kilometru rychlostní zkoušky, a přestože test se ztrátou dokončil, po lékařském vyšetření v cíli se čtvrtý muž loňského Dakaru rozhodl z rallye odstoupit.Milan Engel zajel 20. čas a průběžně se posunul na 19. místo. Nejlepší dílčí výsledek při premiérové účasti na slavné rallye si připsal Libor Podmol, který byl 25. a i on si v celkovém hodnocení mírně polepšil. David Pabiška se stále drží na čtvrtém místě v hodnocení kategorie Original by Motul pro jezdce bez asistence.Daří se i Macháčkovi, který drží vedení ve své dílčí kategorii. „Když jste na prvním místě, tak jdete do etapy s mírným strachem. Z počátku to bylo divné, zase hodně kamení a dost se prášilo. To se mi opravdu nelíbilo. Ale druhá půlka, tak tu jsme si užili. Na 160. kilometru jsme sice dělali defekt, ale Tomáš s Vlastíkem nastoupili a byla to rychlost, jak ve formuli 1,“ uvedl Macháček, jemuž při výměně pneumatiky pomáhala i druhá posádka týmu Buggyra Zero Mileage Racing Tomáš Enge, Vlastimil Tošenovský.Rallye Dakar - 10. etapa (Naúm - Úla, 583 km celkově/342 km rychlostní zkouška):Automobily: 1. Radžhí, Von Zitzewitz (Saúd. Ar., Něm./Toyota) 3:03:57, 2. N. Al-Attíja, Baumel (Kat., Fr./Toyota) -2:04, 3. Peterhansel, Boulanger (Fr./Mini) -2:53, ...15. Prokop, Chytka (ČR/Ford) -12:38, 36. Ouředníček, Křípal (ČR/Toyota) -33:56, 40. Zapletal, Sýkora (ČR, SR/Ford) -37:14.Průběžné pořadí: 1. Peterhansel, Boulanger 37:33:06, 2. N. Al-Attíja, Baumel -17:01, 3. Sainz, Cruz (Šp./Mini) -1:03:44, ...9. Prokop, Chytka -3:45:46, 43. Ouředníček, Křípal -21:40:40.SSV: 1. Karjakin, Vlasjuk (Rus./Can-Am) 3:31:17.Průběžné pořadí: 1. Lopéz, Latrach (Chile/Can-Am) 45:39:18.Prototypy: 1. Karjakin, Vlasjuk (Rus./Can-Am) 3:31:17, ...24. Enge, Tošenovský -23:14, 27. Macháček, Vyoral (všichni ČR/Can-Am) -27:26.Průběžné pořadí: 1. Lopéz, Latrach 45:39:18, ...13. Macháček, Vyoral -5:25:00, 34. Enge, Tošenovský -16:35:59.Motocykly: 1. R. Brabec (USA/Honda) 3:12:33, 2. Barreda (Šp./Honda) -3:15, 3. K. Benavides (Arg./Honda) -5:11, ...13. Michek -19:08, 20. Engel (oba ČR/KTM) -32:52, 25. Podmol (ČR/Husqvarna) -54:14, 32. J. Brabec -1:05:36, 34. Krejčí -1:11:05, 38. Pabiška (všichni ČR/KTM) -1:17:38, 46. Lhotský (ČR/Husqvarna) -1:31:53.Průběžné pořadí: 1. K. Benavides 40:20:08, 2. R. Brabec -51, 3. Sunderland (Brit./KTM) -10:36, ...12. Michek -1:53:32, 19. Engel -5:12:10, 31. Pabiška -9:42:10, 33. Podmol -10:00:49, 43. Lhotský -7:45:40.Čtyřkolky: 1. Copetti (It./Yamaha) 4:18:47, ...8. Kubiena (ČR/Yamaha) - 26:35.Průběžné pořadí: 1. Andujar (Arg./Yamaha) 50:56:43, ...7. Kubiena -6:54:25.Kamiony: 1. Macík (ČR/Iveco) 3:13:02, 2. Sotnikov -1:40, 3. Mardějev (oba Rus./Kamaz) -3:16, ...7. Loprais (ČR/Praga) -4:00, 9. Valtr st. (ČR/Iveco) -11:45, 16. Šoltys -1:02:04, 18. Tomeček (oba ČR/Tatra) -1:21:40.Průběžné pořadí: 1. Sotnikov 40:57:31, 2. Šibalov (Rus./Kamaz) -47:22, 3. Mardějev -1:14:41, 4. Loprais -1:35:35, 5. Macík -1:47:29, ...10. Šoltys -4:55:54, 12. Valtr st. -7:55:39, 17. Tomeček -29:14:26.Klasik (jízda pravidelnosti): 1. Harichoury, Fertin, Correia (Fr./Renault) 129 bodů, ...21. Klymčiw, Vlček (ČR/Škoda) 38.325.Průběžné pořadí: 1. Douton, Etienne (Fr./Buggy) 886 ...16. Klymčiw, Vlček 85.281.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lanovou dráhu na Petřín, která je součástí pražské hromadné dopravy, čeká v následujících letech velká rekonstrukce. Některé její části jsou po desítkách let provozu na hranici životnosti a řadu z nich už není možné nahradit. Po dokončení oprav by měly cestující navíc vozit i úplně nové vagóny.",
  "text": "V současné podobě jezdí lanovka mezi Újezdem a Petřínem od roku 1985. V té době také technici dělali poslední generální opravu. I proto je nutná velká rekonstrukce trati i některých systémů.„Drážní těleso není celkově v kondici. Je více než 35 let staré a v tomto okamžiku je dožité. Vagóny mají nouzové brždění na lano, problém je, že od roku 1960 to nikdo nevyrábí. Takže bude potřeba, aby nouzová brzda byla na kolejnici, a tam jsou jiné parametry drážního tělesa i kolejnic, po kterých to jezdí,“ vysvětluje vedoucí provozu tramvají dopravního podniku Petr Hloch.Problémy jsou navíc i s terénem svahu Petřína, popisuje Hloch: „Ujíždí nám, byť o milimetry ročně, ale ujíždí nám směrem na Újezd, takže celé těleso a celý kopec je vlastně v pohybu. Tím je narušené celé drážní těleso. Uvolňují se pražce. Je potřeba udělat celé podloží a zároveň s tím odvodnění, abychom to celé stabilizovali.“Zachovaný zůstane třeba historický motor, který je památkově chráněný. Stejné budou i výhybky a základní systém. To znamená, že nové vagony lanovky budou velmi podobné, protože musí dodržet například váhu a rozměry. Přesto by se třeba použitím lehčích materiálů mohla zvýšit kapacita cestujících.„Design vozidel chceme udělat tak, aby se co nejvíce navýšila kapacita. Dnes mají kapacitu sto osob, co nám dovolí rozměrové parametry. Chceme ji navýšit, aby to bylo alespoň 120,“ říká náměstek pro dopravu, Adam Scheinherr z uskupení Praha Sobě.Minimálně jeden současný vagón by měl být po opravě vystavený v muzeu pražské MHD ve Střešovicích. Vzhled nových vagónů budou podle Scheinherra navrhovat výtvarníci v designové soutěži.„Budou mít volnou ruku, až na to, že jsou místa, kam jim výrobci nedovolí sáhnout. Tvůrci budou mít na starosti interiér, okna, dveře a přední a zadní kabinu,“ vyjmenovává náměstek pro dopravu.Od roku 1985 převezla lanovka na Petřín zhruba 55 milionů cestujících. Při rekonstrukci by měla být mimo provoz zhruba osm měsíců.„Šest měsíců by pravděpodobně trvala rekonstrukce drážního tělesa. A výrobce lanovky bude mít následně zhruba dva měsíce, poté, co přiveze vagóny ze svého výrobního závodu, aby je rozjezdil a připravil všechny doklady pro to, aby se daly spustit,“ přibližuje vedoucí provozu tramvají dopravního podniku.Kdy práce začnou, zatím není jasné. Hotové by ale podle města měly být do pěti let.\nAdam Bejšovec\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česko začalo očkovat proti koronaviru a v úterý představilo očkovací strategii. Odborníci, které server iROZHLAS.cz oslovil, ovšem považují plán ministerstva zdravotnictví za málo ambiciózní. Do konce března by podle nich měly být proočkovány alespoň tři miliony lidí, zejména z nejrizikovějších skupin. Šéf České lékařské komory Milan Kubek navíc připomíná také ekonomický aspekt: „Kdo dřív naočkuje, ten se dřív dostane z krize.“",
  "text": "Lékaři v Izraeli už dali injekci s účinnou látkou více než půldruhému milionu občanů, v Česku se od 27. prosince do středečního večera podařilo podle údajů ministerstva zdravotnictví naočkovat 19 918 lidí, převážně zdravotníků (aktualizace probíhá jednou týdně – pozn. red.). Podle premiéra Andreje Babiše (ANO) lékaři v Česku naočkovali do neděle asi 40 tisíc lidí.Pomalé očkovací tempo předseda vlády v úterním rozhovoru pro Právo vyčetl Evropské unii, která podle něj pomalu reagovala při zahájení očkování.Faktem nicméně je, že tuzemští lékaři stěží spotřebovali 33 tisíc dávek vakcíny, které do Česka doputovaly do konce loňského roku. A od té doby dorazily další desetitisíce dávek. Odborníci se přitom shodují, že právě rychlost je v celém očkovacím plánu to zásadní.Podle matematika Reného Levinského Česko nemusí dosáhnout izraelského tempa, nemělo by se ale ani držet očkovacího plánu, který si vytyčila vláda. „Naše ambice musí být proočkovat občany nad 75 let do poloviny února, občany nad 65 let do poloviny března,“ vyzývá ředitel Centra modelování biologických procesů.Ani s takovou rychlostí ale vládní strategie zdaleka nepočítá. Ministr Jan Blatný (za ANO) předpokládá, že teprve v březnu by mělo skončit očkování 600 tisíc lidí z prioritních skupin, kam patří zdravotníci a senioři nad 80 let. Až po nich by měly následovat další skupiny lidí. Pomalé tempo a nízké očkovací cíle kritizuje také šéf České lékařské komory Milan Kubek. „Za první čtvrtletí potřebujeme naočkovat dva a půl až tři miliony lidí, abychom měli pokrytu nejzranitelnější část populace, aby byli naočkovaní zdravotníci a zaměstnanci v sociálních službách, kteří se o seniory starají,“ říká pro iROZHLAS.cz.Šéf komory českých lékařů usuzuje, že abychom se vyhnuli další silné podzimní vlně, je nezbytné do konce září naočkovat sedm milionů lidí. To podle něj nepůjde bez velkých očkovacích center, kterých je prý potřeba alespoň 70.Kubek navíc pokládá za nemožné, aby zásadní roli hráli praktičtí lékaři. Ti mají podle resortního plánu naočkovat asi 50 tisíc lidí denně.Rychlou vakcinaci má prezident České lékařské komory za jedinou cestu k otevření ekonomiky. „V současné době se samozřejmě rozeběhl závod o to, kdo dřív otevře ekonomiku. Kdo dřív naočkuje, ten se dřív dostane z krize. Zpoždění bude samozřejmě stát lidské životy a miliardy korun,“ tvrdí.K němu se přidává také biochemik Jan Konvalinka. „Všichni by se měli naočkovat co nejdříve, ale prostě to nestíhají. Takže berou nejdříve opravdu nejstarší, po nich ohrožené provozně. Nějaké pořadí dát museli. Mělo to být celé hotové do dubna, ale teď jsme na tom takhle,“ připomíná.Právník Ondřej Dostál, který se specializuje na zdravotnictví, upozorňuje, že některé skupiny obyvatel se do očkovací strategie vůbec nedostaly. „Nepamatuje se například na zaměstnance, kteří chodí do nemocnic nebo domovů důchodců uklízet. Ti mohou být z nějaké externí firmy,“ vysvětluje.A navrhuje cestu, jež by očkování mohla urychlit: vláda by se mohla soustředit na neregistrované vakcíny. Třeba tu od britské firmy AstraZeneca.„Měla by umožnit předregistrační očkování vakcínami, které u nás ještě nejsou schválené. Zatím nejsou registrované u nás, ale jinde se s nimi už očkuje. Je to podobné jako s onkologickými léky. Ty se dříve běžně dávaly.“Evropská léková agentura schválila vakcínu od firem Pfizer a BioNTech před Vánoci. Očkovací látka od firmy Moderna dostala od Evropské komise zelenou ve středu, první dávky by mohly být k dispozici 22. ledna.Na schválení svých vakcín stále čekají společnosti AstraZeneca, CureVac nebo Johnson & Johnson.Očkovací strategii, jejíž připomínkování skončilo v pátek, probere ještě během tohoto týdne vláda.Ministerstvo zdravotnictví představilo materiál s očkovacím plánem v úterý. Vakcinaci v něm dělí do tří etap. První část úvodní fáze připadá na leden a únor. Očkovat se mají senioři nad 80 let, obyvatelé a personál domovů seniorů, hendikepovaní z ústavních zařízení a zdravotníci, kteří se starají o pacienty s covidem.Osmdesátníci a starší by se měli od 15. ledna přes internet zaregistrovat.\nMartin Štorkán\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Pokuta ve výši milion rublů (asi 290 000 korun) hrozí muži, který v jedné ze stanic metra v Moskvě seskočil z nástupiště a zůstal sedět na kolejích, bez ohledu na výzvy a křik dalších cestujících. Incident ale dopadl šťastně, strojvedoucí podle dopravního podniku dokázal včas zastavit a muži, který si stačil lehnout mezi koleje a zpod soupravy vylezl bez šrámu, pomohl zpět na nástupiště, vylíčila místní média. Obvykle podobné případy končí smrtí.",
  "text": "„Strojvedoucího čeká vyznamenání a odměna a nesvědomitého pasažéra pokuta. Prozkoumáme všechny podrobnosti. Pokud se jeho vina potvrdí, budeme od něj požadovat, aby nahradil způsobené škody ve výši přibližně milionu rublů,“ zapřisáhl se dopravní podnik.Není jisté, zda jej obměkčí okolnost, že „hrdina dne“ měl po celou dobu na tváři roušku - a podle dohadů médií byl nejspíše opilý.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Stát dodává vakcínu proti koronaviru bez nutného zdravotnického materiálu. K očkování jsou přitom potřeba i jehly a stříkačky. Ty musí nemocnice nyní brát z vlastních zásob. Stěžejní vybavení se na pokyn vlády z poloviny loňského prosince snaží zajistit Státní správa hmotných rezerv. Čeká se rovněž na dodávky v rámci společného evropského nákupu, které mají podle zjištění iROZHLAS.cz a Radiožurnálu přijít z Číny. S transportem chce pomoct vnitro.",
  "text": "„Pokud nemáte vakcínu čím aplikovat, je vám k ničemu.“ Tak se dají ve zkratce shrnout výtky hejtmanů a lékařů, s nimiž v uplynulých dnech mluvili reportéři serveru iROZHLAS.cz a Radiožurnálu, na adresu vládních slibů o zavážkách zdravotnickým materiálem.Společně s očkovací látkou má totiž kabinet Andreje Babiše (ANO) dodávat také stříkačky a jehly.Jde sice o běžné nemocniční pomůcky za pár korun, s vakcinací ale roste jejich spotřeba, která se bude pohybovat v milionových objemech. „Prozatím jsou součástí dodávky pouze plata ampulí s vakcínou. Nic víc,“ přiblížil pardubický hejtman Martin Netolický (ČSSD). Krajští zdravotníci tak podle něj musí brát ze svých zásob.Stejná situace panuje také například v pražské Fakultní nemocnici Bulovka. „V případě potřeby budeme standardně dokupovat,“ uvedl její mluvčí Filip Řepa. Tamní personál přitom pomáhá také domovům pro seniory, jimž vakcíny přerozděluje a které potřebný materiál pro očkování nemají. „Nakupují ho buď od nás, případně jiných dodavatelů,“ doplnil mluvčí.Na Bulovce už jednou podobný nedostatek zažili, a to loni na podzim. Tehdy jim kvůli zpožděné dodávce došly pipetovací nástavce – obyčejný kus plastu potřebný pro testování, které museli na hodinu přerušit. Byť se s tím nemocnice nakonec vypořádala bez větších potíží, nasvítilo to skrytou hrozbu: systém se může zhroutit kvůli banalitě.Evropská unie proto členským zemím nabídla zapojit se do společného tendru na nákup očkovacích pomůcek, do kterého jí výrobci zaslali své nabídky už loni 12. října.Česko začalo jehly a stříkačky ale shánět teprve v prosinci. Tehdy ministerstvo zdravotnictví podle mluvčí Barbory Peterové také zvažovalo, zda se k evropské smlouvě vůbec připojí.Radiožurnál se s dotazy na zajištění potřebného očkovacího materiálu obrátil na ministerstvo poprvé už loni 30. listopadu. Obavy o dostupnost jehel a stříkaček mu tehdy potvrdily dva na sobě nezávislé zdroje. Resort ale – i přes opakované dotazy – odmítal sdělit, o kolik jehel a stříkaček Česko stojí a jak je chce získat.Mluvčí Peterová se tehdy odkazovala na chystanou očkovací strategii. Tento dokument ministerstvo předložilo vládě na jednání 7. prosince. Resort v něm uvedl, že bude vzhledem k objednaným vakcínám Česko potřebovat zhruba 12 milionů jehel a stříkaček k aplikaci očkování. Neuvedl však, kde tento materiál získá.Jasněji bylo až po vládním zasedání 14. prosince. Kabinet tehdy rozhodl, že se Česko nakonec k evropskému tendru připojí. A nejen to. Jelikož unijní kontrakty nebyly v té době ještě podepsané s dodavateli, zaúkoloval Správu státních hmotných rezerv, aby z erárních peněz nakoupila krizové zásoby jehel a stříkaček.Ministerstvo zdravotnictví od začátku tvrdí, že v Česku není o pomůcky nutné pro očkování nouze. Nemocnice podle něj dostaly před koncem roku pokyn, aby se předzásobily. „Na ten počet, který bude očkován v lednu a únoru, je v České republice dostatek tohoto materiálu,“ komentoval to naposledy sám šéf resortu Jan Blatný (za ANO).V následujících měsících by se zvýšená poptávka měla podle ministra pokrýt z unijních dodávek či ze zásob ve státních rezervách, které dostaly za úkol sehnat polovinu z požadovaného množství očkovacího materiálu, tedy šest milionů jehel a šest milionů stříkaček. První dodávky by tam měly dorazit právě na přelomu ledna a února.Obavy u lékařů tím Blatný ale příliš nerozptýlil. „Musíme během několika týdnů očkovat miliony lidí. To znamená, že budeme potřebovat miliony stříkaček, miliony speciálních jehel. Je to velice složitá logistická operace,“ řekl v půli prosince Radiožurnálu prezident České lékařské komory Milan Kubek.A výtky přetrvávají dodnes. Na ministra Blatného se kvůli tomu minulý týden obrátilo například Sdružení praktických lékařů. „Je nutné zajistit distribuci jehel a stříkaček potřebných k aplikaci vakcíny. Tento materiál není aktuálně k sehnání na volném trhu,“ napsalo v připomínkách k aktuální verzi očkovací strategie.Vládní dokument výslovně počítá s tím, že si „poskytovatelé zdravotní péče“ vytvoří také vlastní zásoby. Upozorňuje rovněž, že časem půjde o nedostatkové zboží. „Vzhledem k předpokladu celosvětového navýšení spotřeby tohoto materiálu však může hrozit, že na trhu nebude především v průběhu jara k dispozici dostatek tohoto zboží,“ stojí ve strategickém materiálu.Ovšem klíčovým zdrojem zdravotnického materiálu pro Česko zůstává nadále celoevropský tendr. Ten však nabírá zpoždění.Evropská komise začala společný nákup jehel a stříkaček organizovat již loni v létě, výsledky unijního zakázky však zveřejnila až 10. prosince. Od té doby se podle Bruselu podařilo uzavřít desítky kontraktů a další jsou v běhu.„Během prosince bylo podepsáno 27 rámcových smluv na 1,2 miliardy stříkaček, 588 milionů jehel a 760 milionů párů rukavic,“ uvedl na dotaz Radiožurnálu mluvčí Evropské komise. Členské země si tak podle něj mohou již zdravotnický materiál objednávat.V rámci společného evropského nákupu tuzemské úřady poptaly podle očkovací strategie osm milionů stříkaček s pevnou jehlou, 12 milionů stříkaček a 12 milionů jehel. Kdy přesně do Česka přijdou, není jasné. Ministr Blatný minulý čtvrtek na tiskové konferenci po jednání kabinetu mluvil o tom, že by to mohlo trvat až dva měsíce.„Tam se jenom jedná o obrovskou dávku pro celou Evropskou unii. Její logistika je složitější, proto trvá déle,“ vysvětlil šéf resortu. A to je i důvod, proč se do celé věci vložil Ústřední krizový štáb, kterému předsedá vicepremiér a ministr vnitra Jan Hamáček (ČSSD). Jehly a stříkačky, které Brusel nakoupil, totiž zatím nejsou na území Evropské unie.„Potřebný zdravotnický materiál je v tuto chvíli v Číně a čeká na dopravu do Evropy,“ přiblížila pro iROZHLAS.cz mluvčí vnitra Klára Dlubalová. Hamáček proto zástupcům ministerstva zdravotnictví nabídl, že pomůže s rychlejším transportem materiálu z Číny. „A požádal je, aby tuto možnost prověřili u Evropské komise,“ doplnila.Podle mluvčí ministerstva zdravotnictví Barbory Peterové ale není potřeba nic prověřovat. „Otázku přepravy řeší ministerstvo přímo s výrobcem,“ reagovala na nabídku vnitra.Resort podle ní učinil již konkrétní objednávku od vítězné čínské společnosti. „Dalších 12 milionů jehel od bulharského výrobce objednáváme v těchto dnech,“ doplnila.Na otázku, proč zásoby jehel a stříkaček nezačal resort zajišťovat s předstihem, Peterová uvedla následující: „Tendry Evropské unie probíhají od léta 2020. Ministerstvo zdravotnictví se zapojilo od samotného začátku.“ To ale není pravda, jak je popsáno výše. Nákup strategických zásob navíc inicioval Ústřední krizový štáb v čele s šéfem Janem Hamáčkem (ČSSD). „Na jeho popud dotčená ministerstva předložila vládě materiál, aby Správa státních hmotných rezerv koupila stříkačky, jehly a fyziologický roztok jako rezervu pro případ, že by si očkovací centra nezajistila dostatečné množství,“ uvedla mluvčí vnitra Klára Dlubalová.Resort zdravotnictví také na žádost redakce aktuální zásoby jehel a stříkaček spočítal. Podle údajů platných k minulému čtvrtku eviduje u 16 podřízených nemocnic a zdravotnických zařízení celkem 369 075 stříkaček a 282 420 jehel pro aplikaci vakcíny, vedle toho 679 325 stříkaček a 317 880 jehel pro ředění.Před koncem minulého týdne přitom do Česka dorazilo od firem Pfizer a BioNTech přes 98 tisíc dávek vakcíny. Dalších 8000 dávek vakcíny by mělo v úterý přijít od firmy Moderna. Na jak dlouho tedy resortní zásoby vydrží?Odpověď nabízí místopředseda Asociace českých a moravských nemocnic Petr Fiala: „My jsme zvyklí mít desetitisíce jehel, ale ne statisíce a miliony, což bude potřeba.“ Členy asociace je sedm z 31 cílových míst pro vakcíny od společnosti Pfizer. Mimo jiné nemocnice v Kladně, Karlových varech, Jihlavě nebo v Pardubicích.Nejasnosti přitom podle Fialy panují také kolem typu potřebných stříkaček a jehel. Lékaři doteď podle něj k očkování používali ty, které měli na skladě, protože jde o spotřební materiál a běžné zásobování dál normálně funguje.„Úplně nejlíp se vakcína píchá takzvanýma inzulínkama, protože mají jemnou jehlu, jsou jednomililitrové a je tam krásná stupnice, pomocí které se dá pěkně natáhnout 0,3 ml,“ přiblížil Fiala.Metodické pokyny ministerstva zdravotnictví z minulého týdne nicméně uvádějí v soupisu zdravotnického materiálu potřebného pro provedení očkování stříkačky tuberkulinové. Ty se však podle Fialy od inzulínek příliš neliší, jsou však méně časté. Používají je prý spíše plicní lékaři ve velkých nemocnicích či kožní lékaři na testování alergií.\nKristýna Guryčová, Matěj Skalický\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hokejisté Sparty zvítězili 3:0 v Olomouci a jsou novými lídry extraligy. Gólman Machovský udržel druhé čisté konto za sebou a Pražané v čele tabulky vystřídali Třinec, který podlehl 1:4 Pardubicím. Vítkovice si doma poradily 3:1 s Mladou Boleslaví. Plzeň udolala na svém ledě 4:3 Karlovy Vary. Hradec porazil Litvínov počtvrté v řadě, tentokrát 3:1. Liberec si zastřílel proti posledním Českým Budějovicím, při výhře 7:0 dal hattrick Jaroslav Vlach.",
  "text": "Sparta se do čela posunula díky lepšímu skóre, Oceláři však mají ještě dva zápasy k dobru. Pražané dali všechny góly v první polovině třetí třetiny, postupně se prosadili útočníci Jan Buchtele s Davidem Tomáškem a bek Milan Jurčina. Gólman Matěj Machovský udržel díky 30 úspěšným zákrokům podruhé za sebou a počtvrté v sezoně nulu.Hosté sice byli na začátku utkání častěji v útočném pásmu, ale do prvních šancí se z rychlých protiútoků dostali domácí. První střelu Ostřížka vyrazil Machovský betonem a druhou ukryl v lapačce. Brankář Sparty pak zasáhl také proti zacloněné střele Vyrůbalíka a pokusu Kucsery v přesilové hře.Strážce brankoviště Hanáků Lukáš si první těžší zákrok připsal až šest minut před koncem úvodní části při střele Buchteleho z mezikruží. Ve vlastním oslabení se do střelecké pozice dostal ještě Rousek, ale trefil jen hruď domácího gólmana.Také první šanci druhé dvacetiminutovky měli Olomoučtí, když po individuální akci zakončoval Tomeček a Machovský musel předvést dobrý zákrok. Dvakrát se poté do dobré pozice dostal na druhé straně Horák. Poprvé mu ale puk sjel v rozhodující chvíli z hokejky a podruhé jeho střelu schoval do lapačky Lukáš. Sám před Machovským nedokázal pohnout bezbrankovým stavem ani Tomeček.Z dobré pozice vzápětí střílel Ondrušek jen do blokujícího hráče. Na další možnosti se pak čekalo do 35. minuty, kdy po rychlém brejku zakončoval z levé strany Káňa, Machovský však místo u bližší tyče utěsnil včas. Čisté konto uhájil také dvě minuty před koncem druhé třetiny po střele aktivního Tomečka.Na začátku třetího dějství zasáhl Machovský proti střele Káni. Sparta pak udeřila ve vlastním oslabení: Pech nachystal puk pro Buchteleho, který se nemýlil. O dvě minuty později už Sparta vedla o dvě branky. Rousek vybojoval puk u zadního mantinelu, předal ho Tomáškovi a ten bekhendovou střelou zvýšil vedení hostů.V olomoucké přesilové hře pak dvakrát střílel Nahodil, ale Machovský byl v obou případech pozorný. Třetí branku přidali hosté o pět minut později, kdy se prosadil prudkou střelou od modré čáry Jurčina. Pět minut před koncem pálili v přesilové hře z dobrých pozic Buchtele s Řepíkem, Lukáš však tentokrát proti oběma zakročil a skóre už se nezměnilo.Oceláři, za které poprvé nastoupili kanadští útočníci Tylor Leier a Jack Rodewald, naplno nebodovali v osmi utkáních za sebou. Dynamo zabralo po dvou prohrách a zvítězilo v devátém z posledních jedenácti zápasů.Leier s Rodewaldem, kteří přišli z AHL, hráli mistrovský zápas po téměř deseti měsících a zpočátku doplňovali ve druhé řadě Marcinka. Právě Rodewald jako by se seznamoval s novou soutěží i metrem rozhodčích a byl v úvodních deseti minutách dvakrát vyloučen. Jeho druhý faul potrestal z dorážky Camara.Při druhém gólu pomohl Pardubicím nečekaný odraz od zadního mantinelu, kdy se puk dostal před branku, čehož pohotově využil Rohlík. Čtyři sekundy před úvodní sirénou zvýšil Anděl střelou z mezikruží po dobře sehraném přečíslení tři na dva. To ještě Pardubice nedotáhly dvakrát brejk dva na jednoho, zatímco domácí moc nebezpeční nebyli.Třinec vystřídal od druhé třetiny gólmany, Kacetl nahradil Štěpánka. Trenér Varaďa začal míchat i se složením všech útoků a Michal Kovařčík snížil střelou z levého kruhu k bližší tyči. Domácí tím korunovali střeleckou aktivitu v prostřední části (15:6) a z gólu se radovali na chvíli ještě jednou. Padl ale těsně po vypršení druhé třetiny, což potvrdil i rozhodčí u videa.Leier začal třetí třetinu v elitní formaci, ale hned v úvodním střídaní si v útočné třetině neporozuměl se spoluhráči. Kanadský útočník jim přenechával v útočném pásmu puk, kterého se ale zmocnil Blümel, protáhl se kolem Gernáta a přesnou střelou z pravého kruhu zmrazil domácí. Oceláři se snažili ještě zápas zdramatizovat, ale výsledek se už nezměnil, a tak poslední dvě utkání prohráli se skóre 1:9.33. kolo hokejové extraligy:HC Olomouc - HC Sparta Praha 0:3 (0:0, 0:0, 0:3)Branky a nahrávky: 42. Buchtele (Pech), 44. Tomášek (Rousek), 49. Jurčina (Rousek, Tomášek). Rozhodčí: Hradil, Obadal - Hlavatý, Rožánek. Vyloučení: 1:4. Bez využití. V oslabení: 0:1. Bez diváků.HC Oceláři Třinec - HC Dynamo Pardubice 1:4 (0:3, 1:0, 0:1)Branky a nahrávky: 36. M. Kovařčík - 12. Camara (R. Kousal, J. Kolář), 18. O. Rohlík, 20. Anděl (Kusý, Ďaloga), 41. Blümel. Rozhodčí: Mrkva, Šír - Axman, Gebauer. Vyloučení: 2:5, navíc Holland (Pardubice) 10 min. Využití: 0:1. Bez diváků.HC Vítkovice Ridera - BK Mladá Boleslav 3:1 (1:1, 2:0, 0:0)Branky a nahrávky: 11. Lakatoš (Fridrich), 27. L. Krenželok (Lakatoš, Pyrochta), 29. Schleiss (L. Krenželok) - 18. Flynn (O. Najman, P. Kousal). Rozhodčí: Hejduk, Kika - Lederer, Lučan. Vyloučení: 4:4. Využití: 1:0. Bez diváků.HC Škoda Plzeň - HC Energie Karlovy Vary 4:3 (0:0, 2:1, 2:2)Branky a nahrávky: 31. M. Lang (Kodýtek, Vráblík), 31. M. Lang (Kodýtek), 50. Eberle (F. Suchý), 56. Pour (L. Kaňák, F. Přikryl) - 38. Skuhravý (Vondráček, M. Rohan), 43. Koblasa (Kohout), 58. Graňák (Vondráček, T. Mikúš). Rozhodčí: Pražák, Úlehla - Ondráček, Špůr. Vyloučení: 6:5. Využití: 1:0. V oslabení: 0:1. Bez diváků.Bílí Tygři Liberec - Madeta Motor České Budějovice 7:0 (2:0, 4:0, 1:0)Branky a nahrávky: 2. P. Jelínek (R. Pavlík, T. Havlín), 8. P. Jelínek (J. Vlach, Gríger), 22. J. Vlach z trestného střílení, 24. J. Vlach (P. Jelínek), 26. Bulíř (Gríger, T. Havlín), 30. Birner (Lenc, Bulíř), 52. J. Vlach (P. Jelínek, T. Havlín). Rozhodčí: Pešina, Micka - Zíka, Malý. Vyloučení: 6:2. Využití: 2:0. V oslabení: 1:0. Bez diváků.Mountfield Hradec Králové - HC Verva Litvínov 3:1 (1:0, 1:1, 1:0)Branky a nahrávky: 14. Lev (J. Sklenář, V. Růžička ml.), 22. Zachar (Lev), 60. Cingel (Zachar) - 31. Pospíšil (Jarůšek, F. Lukeš). Rozhodčí: Jeřábek, Vrba - Brejcha, Klouček. Vyloučení: 5:2. Využití: 1:1. V oslabení: 1:0. Bez diváků.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Učitelé dostali od nového roku přidáno. Do tarifní složky nejde většina z plánovaných 9 procent, ale pouze 4. Zbytek má jít do nenárokových složek platu. „Považuji to za velmi špatné. V současné krizi nechceme přistupovat k rozdělování učitelů na dobré a špatné. Tarifní plat by měl být oceněním složitosti, odpovědnosti a namáhavosti profese,“ říká odborář František Dobšík. Poslanec Karel Rais (ANO) oponuje, že vláda postupovala konzistentně.",
  "text": "Místopředseda sněmovního školského výboru Rais (ANO) upozorňuje, že vláda plní veškeré závazky svého programového prohlášení a navyšuje platy učitelů. „Vždy jsem byl pro to, aby manažer dostal nějaký motivační nástroj do rukou a těch 5 procent je malá částka, ale je to kompromis.“„Ten základ ale není motivační,“ namítá předseda Českomoravského odborového svazu pracovníků ve školství Dobšík.„Jestli mladý učitel mohl dostat těch 9 procent, což by bylo skoro 34 tisíc, a dostává ani ne 32, tak se motivace vytrácí. Plat má zatraktivnit povolání. Máme jedny z nejnižších tarifních platů v Evropě. Nové učitele nenalákáte tím, že je někdo možná za něco odmění.“Politik připomíná, že vláda není schopná konkrétně rozhodovat, kdo peníze na škole dostane. „To je manažerská zodpovědnost ředitele. A jestli je nějaký mladý učitel šikovný, tak těch 9 procent dostane, možná dostane i víc. Ale v průměru ty peníze na školu dojdou.“Ministr školství Robert Plaga (za ANO) rozhodnutí rozdělit devět procent do tarifů a odměn zdůvodnil tím, že ředitelé mají mít možnost ocenit konkrétní učitele a přidáno nemají dostat všichni stejně.„To je nekorektní, stavíte tím jednu skupinu proti druhé. Ve školství přece funguje princip seniority stejně jako ve všech veřejných sektorech, kde jsou tabulky a kde se oceňuje, že zúročíte svoji práci. Je to něco na způsob řemesla. Starší kolegyně nají děti, umí postupy, samozřejmě mohou být konzervativnější, ale mají to zmáknuté,“ zdůrazňuje Dobšík.„Ministr Plaga se s námi nebavil,“ pokračuje v kritice odborář. „Od začátku září ho žádáme, že to chceme projednat, jenže prý nemá čas. Školy vyučují žáky distančně a ministerstvo školství nebylo schopno se svými sociálními partnery být ani v distančním kontaktu. Tady pan Plaga selhal, podcenil sociální dialog a bohužel ho i destruoval.“Rais připomíná, že sněmovní výbor vyzval vládu a ministerstva, aby se postaraly ještě o další navýšení. „Tedy zvýšení třídnických a specializačních příplatků, a to v rovině 1500 až 2500 korun. Takže do škol peníze různými kanály tečou a ti aktivní si projekty získají, ti pasivní ne. V průměru vláda plní to, co slíbila.“Odborář chválí poslance i výbor za navrhované další příplatky pro učitele. „Teď se ale vyplácely desetitisícové odměny a já bych chtěl vidět, že to bylo spravedlivé v tom, že někdo dostal 50 tisíc a někdo dva. A když ten lépe odměněný byl větší kamarád s ředitelem, tak to na škole nedělá dobrotu. Proto se lidé nyní ozývají,“ vysvětluje František Dobšík.„Dobrý, nebo špatný ředitel, to je otázka zakladatele školy. Ale většina ředitelů je dobrých a jestli si někdo někde řeší osobní preference, tak to nejsme schopni z úrovně vlády řešit,“ konstatuje Karel Rais (ANO).Dokážeme v Česku ocenit dobré učitele? Poslechněte si Pro a proti Karolíny Koubové. \nKarolína Koubová, Ondřej Čihák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zásadní změny pro celosvětově zaběhlý systém filmové distribuce, ale i třeba lokální spory o bagetu. Takový byl rok 2020 z hlediska událostí, které hýbaly filmovým a televizním světem. Že se dalo najít vzrušení i v sezení doma, si můžete připomenout v rekapitulaci serveru iROZHLAS.cz.",
  "text": "Tehdy byl svět ještě v pořádku, chtělo by se říct. Kina za sebou měla historicky nejúspěšnější rok — a to nejen ta zahraniční, ale i ta česká. Nejlépe se na rekordních tržbách v tuzemsku podílela komedie Ženy v běhu, finále superhrdinské ságy Avengers s podtitulem Endgame a snímek Bohemian Rhapsody o kapele Queen.Do Česka přišel formát britské televizní soutěže Peče celá země. Utkala se v ní dvanáctka amatérských pekařů a cukrářů. Předávaly se Zlaté glóby. Ve filmových kategoriích na nich uspěl poslední film Quentina Tarantina Tenkrát v Hollywoodu a válečný snímek 1917. Mezi seriály bodovala Potvora, Boj o moc a minisérie Černobyl. Ve věku 103 let zemřel americký herec Kirk Douglas, představitel Spartaka nebo řady filmových padouchů, kteří čerpali z jeho ostrých rysů a pronikavého pohledu.Nejlepším snímkem roku byl na Oscarech vyhlášen jihokorejský Parazit. Stal se prvním cizojazyčným filmem, kterému se to v historii udílení těchto prestižních amerických cen podařilo. Vedle toho se mu zadařilo i v kategoriích nejlepšího mezinárodního filmu, režie a původního scénáře.„Po kategorii mezinárodních filmů jsem si myslel, že už to mám za sebou a můžu si oddechnout. Myslím, že budu pít až do rána,“ prohlásil dojatý režisér Pon Džun-ho.Sošku Zlatého medvěda si z Berlinale odvezl íránský film Zlo neexistuje. Česko zastupovaly na každoroční přehlídce v německé metropoli snímky Šarlatán s Ivanem Trojanem nebo koprodukční Služebníci a FREM.Během ceremoniálu francouzských cen César se protestovalo proti ocenění režiséra Romana Polanského, který čelí několika obviněním ze znásilnění. Po vyhlášení jeho jména ze sálu odešla herečka Adèle Haenelová následovaná několika dalšími lidmi. Snímek V síti o sexuálním zneužívání dětí na internetu se stal nejnavštěvovanějším českým dokumentem v historii. Po pouhých sedmi dnech v kinech překonal dosavadní rekord Občana Havla z roku 2007, kterého vidělo 163 726 diváků.Celkem osm Českých lvů získalo drama Václava Marhoula Nabarvené ptáče, mimo jiné i pro nejlepší film roku. „Byl bych rád, kdyby černobílých snímků vzniklo víc. Protože věřím, že náš svět může být i černobílý,“ nechal se slyšet kameraman Vladimír Smutný, který byl během slavnostního večera také oceněn.Kvůli koronavirovým opatřením se nejdříve omezil a poté zcela přerušil provoz kin v Česku. V návaznosti na to byly odložené premiéry některých filmů a také festivaly Jeden svět nebo Febiofest.Diváci se místo toho přesunuli online. Jedním z nečekaných oblíbenců nabídky streamovacích platforem se ukázala být dokumentární série Pán tygrů o excentrickém majiteli parku s exotickými zvířaty. O osudech Joea Exotica a ochránkyně zvířat Carole Baskinové, o které někteří diváci spekulují, že předhodila svého manžela tygrům, vzniká několik hraných adaptací. V jedné by si podle serveru Variety měl zahrát dokonce Nicolas Cage.Přenést atmosféru kina do obývacích pokojů se pokusili autoři projektu Moje kino LIVE. „Stream začne půl hodiny před projekcí a skončí půl hodiny po projekci ruchem kavárny a kina, diváci mohou debatovat na chatu – stejně jako by si povídali na našich barech před filmem a po filmu,“ vysvětlil koordinátor projektu Vojtěch Marek.Česká televize nasadila vzdělávací pásmo UčíTelka. Nové díly se vysílaly až do 19. června. Nejhorším filmem uplynulého roku byl vyhlášen muzikál Cats. Posbíral ještě dalších pět anticen Zlaté maliny, a to třeba za herecké výkony nebo nejhorší filmovou kombinaci, za kterou byl označen „náhodný polokočičí/pololidský smotek chlupů“.Dvakrát více, než se odhadovalo, a nejvíce za 13 let její historie. Tolik předplatitelů přibylo v prvním čtvrtletí roku americké streamovací službě Netflix, která těžila z karanténních opatření ve světě. Lidé zavření ve svých domovech „prospěli“ ale třeba i nové platformě Disney+. Místo 50 milionů uživatelů, kterých chtěla společnost Walt Disney dosáhnout do roku 2022, dosáhla na 73 milionů během pouhých devíti měsíců, uvádí deník The Guardian.Na obrazovky České televize dorazil pandemiální sitcom Láska v čase korony. Aby její protagonisté splňovali hygienická a bezpečnostní pravidla, měli na sobě celou dobu takzvané OPUHy neboli ochranné prostředky umožňující hereckou akci.V Česku se začalo znovu natáčet. Obnovila se tak třeba produkce populárních televizních seriálů jako je Slunečná, Ordinace v růžové zahradě nebo Ulice. „Herci podstupují testy na koronavirus, tak aby jejich výsledky před začátkem natáčení nebyly starší více než čtyři dny. Vždy po 14 dnech se budou opakovat. Podstupují je i členové štábu jako například maskérky, kostymérky či režiséři,“ sdělila tehdy ředitelka výroby skupiny Prima Lucia Kršáková.Po necelých dvou měsících se za zpřísněných podmínek otevřela kina. V sálu mohlo být vždy najednou maximálně sto lidí s tím, že vedle sebe mohli sedět pouze dva lidé, od dalších je oddělovalo sedadlo. Obsazená navíc byla jen každá druhá řada.Debata nad rasovou nerovností a jejím historickým ukotvením v americké kultuře, kterou ve Spojených státech rozpoutaly série demonstrací po zabití Afroameričana George Floyda, se začala stále více projevovat i uvnitř zábavního průmyslu.Z videoték byly staženy epizody seriálů, ve kterých se objevovali herci v blackface, tedy s obličeji nabarvenými na černo. Na 14 dní zmizel z nabídky videotéky HBO Max také oscarový výpravný snímek Jih proti Severu, a to kvůli údajnému podkopávání hrůz otroctví a zobrazení rasistických stereotypů. Přibyla k němu dvě videa, která vysvětlují dobový a společenský kontext jeho vzniku.Místo tradičního Mezinárodního filmového festivalu v Karlových Varech (KVIFF) proběhla na začátku července kinopřehlídka Tady Vary. „Lidé nebudou moci přijet do Varů, ale naopak my s Varama můžeme přijet za nimi,“ nastínil princip několikadenní akce výkonný ředitel KVIFF Kryštof Mucha.Zemřel významný italský skladatel filmové hudby Ennio Morricone. „Inspiroval už jen tím, že byl na pódiu. Velmi dobře dirigoval, a být tím zprostředkovatelem jeho hudby pro lidi je samo o sobě inspirující,“ popsal jeho odkaz šéf Českého národního symfonického orchestru Jan Hasenöhrl ve vysílání Radiožurnálu.„Bylo mi jedno, jestli jde o adaptaci známého románu. Marhoulův snímek působil jako ten nejhorší příklad exploatace, která se vydává za respektovanou artovou filmařinu, a přitom se vyžívá v naprosté odpornosti toho všeho. Měl jsem dost,“ napsal Peter Debruge ve svém sloupku pro Variety o Nabarveném ptáčeti, které mělo se zpožděním premiéru v USA.V netradičně zkráceném srpnovém termínu proběhla Letní filmová škola v Uherském Hradišti. Zahájil ji Havel a zakončila Krajina ve stínu.Přehlídku poznamenala diskuze o rouškách. Ty si totiž někteří návštěvníci v neklimatizovaných sálech kvůli horku sundávali. Ředitelka festivalu Radana Korená prohlásila, že organizátoři nehodlají „svítit lidem do obličeje a nasazovat jim je“, protože by to podle ní bylo naprosté popření svobodné společnosti.Poslední den Filmovky patřil živému natáčení podcastu Vinohradská 12. Jeho tématem byla reakce zahraničního a tuzemského filmového průmyslu na vlnu protestů vyvolanou hnutím Black Lives Matter. Zápisky z jednotlivých festivalových dní najdete zde.Do kin po několikrát odložené světové premiéře vstoupil sci-fi thriller Tenet. Šlo o první hollywoodský velkofilm, který se dostal v roce 2020 do distribuce — a provozovatelé proto jeho uvedení vyhlíželi skoro jako příchod spasitele. „Obsah máme, ale máme ho málo. A chybí ten americký,“ uvedl v té době pro server iROZHLAS.cz ředitel sítě kin CineStar a zároveň šéf distribuční společnosti Falcon Jan Bradáč.I když za dva měsíce, kdy byla kvůli pandemii ve světě kina uzavřená nebo fungovala v omezeném provozu, zvládl Tenet vydělat skoro 350 milionů dolarů (více než 7,5 miliard korun), stále je považován za propadák. „Bojím se, že z toho studia vyvozují špatné závěry. Místo toho, aby se dívala, kde film zafungoval a přinesl jim tolik potřebné příjmy, tak sledují, kde se mu nepodařilo dosáhnout předcovidových očekávání, aby to mohla začít používat jako výmluvu,“ řekl serveru Variety režisér Christopher Nolan.„Jeho filmy poznáte, i když se nebudete dívat na titulky. Dal jim svůj zvláštní, těžko popsatelný rukopis,“ shrnul Zdeněk Svěrák pro Radiožurnál tvorbu Jiřího Menzela. Režisér, který v roce 1967 převzal Oscara za snímek Ostře sledované vlaky, zemřel ve věku 82 let.Netflix čelil výzvám k bojkotu kvůli tomu, že zařadil do své nabídky francouzskou komedii Mignonnes (Kočičky), která podle kritiků sexualizuje těla nezletilých hrdinek, čímž se dopouští pornografie. „Mignonnes je vyprávění se společenským přesahem proti sexualizaci dětí a dospívajících,“ odporovala mluvčí platformy.„Viva Venezia. Film, film, film. Wakanda Forever. Nic než láska.” Těmito slovy zakončila svůj děkovný proslov herečka Tilda Swintonová, která v Benátkách převzala ocenění za celoživotní dílo. Odkazovala tak i na fiktivní království ze superhrdinského komiksu Black Panther, jehož filmový představitel Chadwick Boseman pár dní předtím podlehl rakovině.Zlatého lva na festivalu obdržela Země nomádů. Úspěch pak na konci měsíce zopakovala v Torontu, čímž se vyhoupla do pozice oscarového favorita.Americká Akademie filmového umění a věd, která každý rok vyhlašuje Oscary, představila nové stanovy, které budou muset snímky od roku 2024 dodržet, aby se mohly ucházet o sošku pro nejlepší film. Pravidla týkající se zastoupení žen, lidí se zdravotním postižením a lidí z rasových a sexuálních menšin nejen před kamerou, ale například i v rámci propagace a distribuce filmu, vzbudila vášnivé pozdvižení.Ve velké míře vzdáleně se konal ceremoniál televizních cen Emmys, pro letošní rok překřtěných na „Pandemmys“. Nejvíce zlatých sošek připadlo seriálům Schitt's Creek, Boj o moc a Watchmen. Šanci proměnit nominaci měl i český zvukař Juraj Mravec za svou práci na sérii Koruna.Premiéra nové bondovky Není čas zemřít se znovu odložila. Po dubnu a listopadu 2020 je nově naplánovaná na jaro 2021.Nejdůležitější dokument roku. Tak nazval časopis Forbes nový snímek Život na naší planetě. Jeho vypravěč, uznávaný moderátor a přírodovědec David Attenborough, se v něm ohlíží za svým životem a ukazuje ničivé změny, ke kterým stačilo za ta léta dojít. „Příroda selhává. Důkazy jsou všude kolem. Dělo se to za mého života. Viděl jsem to na vlastní oči,“ popisuje v dokumentu 94letý Brit.Kvůli zhoršující se epidemické situaci v zemi se v polovině měsíce znovu zavřela kina. Do boje o nominaci na Oscara za nejlepší zahraniční film vyslala Česká filmová a televizní akademie Šarlatána polské režisérky Agnieszky Hollandové. Ve ztvárnění ústřední role Jana Mikoláška se v něm vystřídali Ivan a Josef Trojanovi.„Dlouho jsme si to studovali každý sám, protože jsme měli takový počáteční ostych, v dobrém slova smyslu,“ vyprávěl Josef v rozhovoru pro server iROZHLAS.cz, jak se na roli s otcem připravovali. „Když se pak začínalo blížit natáčení, vždycky jsme se někde zasekli, třeba v kuchyni, kde na to přišla řeč.“Zemřel skotský herec Sean Connery, držitel Oscara a jeden z nejoblíbenějších představitelů agenta Jamese Bonda. Dožil se 90 let.Příznačným soubojem dobra a zla, alespoň podle některých diváků, skončila kuchařská show Masterchef Česko. V jejím finále se střetli sportovec Roman Staša a marketingová specialistka Pavlína Lubojatzky, která dlouhodobě patřila k divácky nejméně oblíbeným soutěžícím. Antipatie dokonce zašly tak daleko, že lidé v květnu vyzývali k bojkotu její vítězné bagety.„Rád bych vás informoval o tom, že jsem byl studiem Warner Bros požádán, abych se vzdal své role Grindelwalda ve Fantastických zvířatech. Jejich požadavek jsem respektoval a souhlasil s ním,“ komentoval Johnny Depp na svém instagramu rozhodnutí opustit filmový spin-off Harryho Pottera jen několik dní poté, co mu soud zamítl žalobu proti bulvárnímu deníku The Sun. V roli černokněžníka ho v dalších chystaných dílech série nahradí dánský herec Mads Mikkelsen.Televize Nova oznámila, že po více než 15 letech skončí populární seriál Ordinace v růžové zahradě 2.Internetový thriller o kyberšikaně #martyisdead (Marty je mrtvý) dosáhl jako vůbec první český seriál na mezinárodní cenu Emmy, známou také jako televizní Oscary. Jeho tvůrci v současnosti připravují pokračování, které by se pod názvem #annaismissing (Anna se pohřešuje) mělo objevit online v květnu 2021.Hollywoodské studio Warner Bros se rozhodla změnit pravidla hry, když oznámilo, že bude od příštího roku nabízet všechny nové filmy na streamovací službě HBO Max ve stejnou chvíli jako do amerických kin. Týkat by se to mělo i předpokládaných kasovních trháků, jako je čtvrtý díl Matrixu nebo fantasy Duna.Zatím není jisté, co tyto změny budou znamenat pro Česko, kde zatím funguje pouze platforma HBO GO. Výhodnější služba se ale má do Evropy rozšířit ve druhé polovině roku 2021. „Dosavadní služby se automaticky upgradují na HBO Max. Více detailů se dozvíte včas,“ napsala redakci mluvčí HBO Europe Pavla Brožková. Se snímkem Wonder Woman 1984, který se na americkém Maxu objevil o Vánocích, se v Česku nadále počítá s klasickou kinodistribucí, potvrdila za Vertical Ent. Alice Hubová.Streamovací služba Disney+ odhalila své plány na hned několik nových seriálů ze světa Hvězdných válek či komiksového světa Marvelu. Kromě toho je v přípravách také třeba přídavek do série o profesoru archeologie a dobrodruhovi Indianu Jonesovi, ve kterém si opět zahraje Harrison Ford.Štěstí na Oscarech a na francouzských Césarech zkusí animovaný krátký film SH_T HAPPENS. „Od původního nápadu frustrace ze života v bytovkách a té hlavní postavy jsme se dostali k tomu, že to bude adaptace Noemovy archy. Přitom jsme se tu látku snažili posunout absurdním směrem,“ prozradili tvůrci výrazně barevného snímku v rozhovoru pro iROZHLAS.cz.Nejlepším evropským filmem roku je dánský Chlast. O cenu se neúspěšně ucházelo mimo jiné i české Nabarvené ptáče.\nKristina Roháčková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Mělnický soudce Jan Veselý dostal důtku za to, že v povinných oznámeních dostatečně neupřesnil svůj nemovitý majetek a příjmy. Kárnou žalobu podal Petr Angyalossy, předseda Nejvyššího soudu, který oznámení soudců eviduje. Žalobou se ve čtvrtek zabýval kárný senát Nejvyššího správního soudu. Veselý se z jednání omluvil ze zdravotních důvodů.",
  "text": "Podle Angyalossyho, který navrhoval snížení platu o 30 procent a půl roku, pochybil Veselý opakovaně a úmyslně. Místo toho, aby konkrétně uvedl svůj majetek a příjmy v daném období, v oznámeních jen odkazoval na katastr nemovitostí, daňové spisy nebo soudní rozhodnutí o dědictví.Podle advokáta Stanislava Balíka se neprokázalo, že by Veselý chtěl nějaký majetek utajit nebo jej nabyl nekalým způsobem. V kárném řízení tak šlo vlastně jen o formálně správné vyplňování formuláře. Balík nastolil otázku, zda nedostatečné vyplnění může být narušením důstojnosti soudcovského stavu. Advokát se prý sám nedávno obtížně potýkal s formulářem pro katastr nemovitostí. „Znamená to, že budu stát před kárným senátem advokátní komory?“ uvedl Balík.Balík označil výsledek kárného řízení za „soudní plichtu“. Zároveň kritizoval Nejvyšší soud za dosavadní přístup k agendě majetkových přiznání soudců. První kárná žaloba pro údajné nedostatky v přiznáních přichází až po několika letech, a to rovnou s návrhem přísného finančního postihu.Podle Angyalossyho ale zákon o střetu zájmu hovoří jasně, soudci musí být v oznámení o majetku konkrétní. „Pokud je soudci zákonem jasně uložena povinnost, co má uvést, těžko může jen odkazovat na nějaký veřejný rejstřík,“ uvedl Angyalossy.Předseda Nejvyššího soudu také míní, že Veselého přístup nelze srovnávat s běžnými nedostatky v oznámeních jiných soudců. „Až takto ledabyle vyplněné majetkové oznámení je skutečně excesem,“ řekl předseda Nejvyššího soudu.Veselý v posledních měsících čelil také dvěma jiným kárným žalobám. Kárný senát mu snížil plat o 20 procent na půl roku za to, že neoprávněně nahlížel v elektronickém systému do některých spisů.Další žalobě, které se týkala jeho údajného podnikání a vedlejších příjmů, kárný senát nevyhověl. Zákon soudcům podnikání zakazuje. Veselý se ale úspěšně hájil tím, že pouze spravoval vlastní či zděděný nemovitý majetek, což zákon umožňuje.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Američtí činitelé ve středu oznámili, že Spojené státy zvyšují cla na dovoz vybraných produktů z Evropské unie včetně součástí do letadel a vín z Francie a Německa. S odvoláním na prohlášení úřadu amerického obchodního zmocněnce to uvedla agentura Reuters. Opatření jsou dalším krokem v dlouholetém sporu mezi Washingtonem a Bruselem kolem podpory výrobců civilních letadel.",
  "text": "Úřad obchodního zmocněnce údajně ohlásil dodatečná cla na letecké součástky, některá neperlivá vína a také koňaky a další alkoholické nápoje ze dvou zmíněných evropských zemí. Prohlášení neuvádělo, kdy nový režim nabude platnosti, nicméně předesílalo brzké zveřejnění dalších podrobností.O krocích v tomto duchu se na podzim spekulovalo poté, co Evropská unie zavedla cla na dovoz z USA v reakci na podporu poskytovanou Washingtonem společnosti Boeing.Americký obchodní zmocněnec Robert Lighthizer ve středu uvedl, že unie opatření nastavila nespravedlivě. „Evropská unie musí přijmout opatření, aby tuto nespravedlnost vykompenzovala,“ cituje Lightizera Reuters.Transatlantický spor kolem pomoci výrobcům letadel se táhne už 16 let. Před zavedením unijních cel v souvislosti s podporou Boeingu zavedly Spojené státy cla na evropské zboží kvůli subvencování evropského výrobce letadel Airbus.Evropská komise v listopadu vzkázala, že pokud nová americká administrativa tyto tarify zruší, je připravena vyjednávat o zrušení těch unijních.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve Spojených státech amerických žije početná skupina lidí s kořeny v jihovýchodní Evropě a ve východním Středomoří. Často se jedná o skupiny čítající velmi vlivné a bohaté lidi. Není se tedy co divit, že o jejich hlasy bojují také Donald Trump a Joe Biden.",
  "text": "V případě stávajícího šéfa Bílého domu došlo zatím ke dvěma nejzásadnějším krokům. Letos v září podepsali prezident Srbska Aleksandar Vučić a premiér Kosova Avdullah Hoti, že se budou snažit o propojení obou zemí dopravní infrastrukturou.Dost se asi podivili, že mají také přesunout své ambasády v Izraeli do Jeruzaléma a že USA leží na srdci jejich vzájemné sblížení. V průběhu Trumpova prezidentování se totiž na Balkáně zdálo, že Washington příliš novou aktivitu nevyvíjí.Skutečná podstata celé události vyšla najevo záhy. Prezident Trump vyhlásil do světa, že přiměl další převážně muslimskou zemi chovat se hezky k Izraeli. Jednalo se spíše o PR událost s fototermíny, ale výsledek byl stěží víc než nezávazné memorandum. Obě strany po příjezdu domů vysvětlily a vysvětlují to tak dodnes, že skutečná dohoda musí mít dvě strany, což tato nemá, a propojit se železnicí i silnicí je dobré pro obchod.Smíření a vyřešení otázky uznání nebo neuznání Kosova se nepřiblížilo ani o píď. Donald Trump tedy zamířil především na tradičně vlivnou izraelskou lobby ve své zemi. Vedlejší efekt spočíval v rozzlobené Unii a evropských mocnostech, které si oblast západního Balkánu berou za svou.Ve vztahu k východnímu Středomoří panovala dosavadní dvojaká a nepříliš jasná politika. Na jednu stranu posilování vojenské přítomnosti v Řecku, posilování vazeb mezi Egyptem, Izraelem, Kyperskou republikou a Řeckem v podání ministerstva zahraničí. Slabost pro tureckého prezidenta Recepa Tayiipa Erdogana ze strany nejvyššího vedení, protože Donald Trump k němu údajně chová respekt i náklonnost.Joe Biden, demokratický vyzyvatel republikána Trumpa, předložil vizi rozdílnou. Do Kosova, Albánie, Bosny a Hercegoviny poslal dopisy zdůrazňující svou roli v 90. letech při jugoslávských válkách i bombardování Jugoslávie. Srbsku zase vzkázal, že příští politika USA bude více vyvážená, tedy bude méně stranit Kosovu. S prezidentem Erdoganem prý Bidenovi už dávno došla trpělivost.Nepřijatelná je podle Bidena přeměna chrámu Boží moudrosti v mešitu. Nemístné pořizování ruských raket, chování vůči sousedům Turecka a průzkum ložisek plynu ve východním Středomoří. V Turecku je podle něj potřeba podporovat místní opozici, která stávajícího vládce svrhne nikoliv pučem, ale v politickém boji. Je prý tak nezbytné, aby Američané jasně řekli, co si myslí, a volali tureckého prezidenta k odpovědnosti.Toho všeho si samozřejmě všimla i místní média. Turecký provládní tisk se patřičně pohoršil. Izraelský zauvažoval, zda-li Biden Izraeli a nejen jemu pomůže vůči Turecku. O loajalitě balkánských muslimských zemí vůči USA nemůže být sporu. Země pravoslavné zpozorněly, protože návrat USA do regionu vyváženým způsobem může být zásadní.Momentálně se totiž vše točí kolem bezradné Evropské unie, která v zahraniční politice více mluví, než činí, úvahách, zda-li rozhodčí ve hře silové může být zase Rusko, a pronikání ekonomické moci Číny. Biden si pokusil naklonit celý region v čele s vlivnou lobby řeckou, pravoslavnou a židovskou. Nezapomněl ani na umírněné muslimské země.V případě druhého termínu Donalda Trumpa je možné očekávat neočekávatelné, tedy pokračování nevyzpytatelné a těžko odhadnutelné politiky. V případě výhry Joea Bidena a splnění jeho slibů je možné očekávat větší čitelnost a vypočitatelnost a návrat americké síly do regionu, v němž Trumpovi stačily další vojenské základny a zbytek nechal jiným.U Bidena ovšem hrozí, že případné dobré úmysly mohou dláždit cestu do pekla nestability tak jako řada amerických kroků v letech nedávných.Autor je komentátor Českého rozhlasu\nThomas Kulidakis\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Sprinty klasickou technikou v předposlední sedmé etapě Tour de Ski ve Val di Fiemme ovládli švédští běžci na lyžích, vyhráli Oskar Svensson a Linn Svahnová před dvojicí krajanek. Do vyřazovacích bojů postoupili tři čeští reprezentanti a vypadli ve čtvrtfinále. Michal Novák obsadil 22. místo, Kateřina Razýmová s Kateřinou Janatovou se seřadily na 26. a 27. pozici.",
  "text": "V čele průběžného pořadí před finále na Alpe Cermis zůstali Rus Alexandr Bolšunov a Američanka Jessie Diggisová. Bolšunov, jenž v páteční klasické patnáctce vyrovnal pátou vyhranou etapou Tour za sebou rekord krajana Sergeje Usťugova ze sezony 2016/17, v sobotu skončil třetí. Digginsová byla desátá.Bolšunov vyrazí v neděli do obávaného závěrečného stoupání s obřím náskokem 3:22 minuty před Francouzem Mauricem Manificatem. Novák je průběžně čtyřiadvacátý. Digginsová je v čele o 54 sekund před Ruskou Julií Stupakovou. Největší česká naděje v celkovém pořadí Razýmová si mírně pohoršila na 16. pozici, ale ztrácí jen dvanáct sekund na 13. místo.Pětadvacetiletý Svensson zaznamenal výhrou největší úspěch kariéry, dosud nebyl ve Světovém poháru ani na stupních vítězů. Na pódium ho doprovodili Rusové Gleb Retivych a Bolšunov. Vítěz zahajovacího novoročního sprintu ve Val Müstair Federico Pellegrino z Itálie skončil čtvrtý.Svahnová, Maja Dahlqvistová a Emma Ribomová se postaraly o to, že Švédsko jako druhá země v historii obsadila ve sprintu Tour de Ski stupně vítězů. Předtím se to v roce 2015 podařilo Norkám, které letos miniseriál kvůli koronaviru vynechaly. Jednadvacetiletá Svahnová navázala na vítězství z úvodních dvou etap Tour a celkově v sezoně vyhrála počtvrté.Úspěch sprinterek švédské výpravě alespoň částečně vynahradil zklamání z nuceného odstoupení Fridy Karlssonové. Třetí žena průběžného pořadí se v úterý bolestivě uhodila při kuriózní nehodě na pokoji, když jí při shybech na hrazdě praskly rámy dveří. V bolestech Karlssonová absolvovala ještě dvě etapy, ale v sobotu už nenastoupila.Závod SP a Tour de Ski v běhu na lyžích Val di Fiemme - sprint klasicky:Muži: 1. Svensson (Švéd.) 3:19,83, 2. Retivych -0,24, 3. Bolšunov (oba Rus.) -0,32, 4. Pellegrino (It.) -0,70, 5. Chauvin (Fr.) -0,76, 6. Malcev (Rus.) -3,15, ...22. Novák - vypadl ve čtvrtfinále, v kvalifikaci 39. Fellner, 48. Knop (všichni ČR).Průběžné pořadí Tour de Ski (po 7 z 8 závodů): 1. Bolšunov 2:59:38, 2. Manificat (Fr.) -3:22, 3. Jakimuškin -3:27, 4. Malcev -3:27, 5. Spicov -3:50, 6. Bělov (všichni Rus.) -5:00, ...24. Novák -8:45, 48. Fellner -15:13, 51. Knop -19:24.Průběžné pořadí SP (po 15 z 28 závodů): 1. Bolšunov 851, 2. Pellegrino 412, 3. Jakimuškin 397, 4. Melničenko (Rus.) 381, 5. Malcev 323, 6. Bělov 319, ...41. Novák 74, 69. Šeller 24, 86. Pechoušek 10, 89. Černý 10, 91. Kalivoda (všichni ČR) 8.Ženy: 1. Svahnová 3:14,69, 2. Dahlqvistová -0,54, 3. Ribomová (všechny Švéd.) -0,84, 4. Něprjajevová -1,60, 5. Sorinová (obě Rus.) -1,97, 6. Pärmäkoskiová (Fin.) -2,42, ...26. Razýmová, 27. Janatová - vypadly ve čtvrtfinále, v kvalifikaci 35. Hynčicová (všechny ČR).Průběžné pořadí Tour (po 7 z 8 závodů): 1. Digginsová (USA) 2:27:51, 2. Stupaková (Rus.) -54, 3. Pärmäkoskiová -1:51, 4. Něprjajevová -1:58, 5. Sorinová -2:03, 6. Anderssonová (Švéd.) -2:10, ...16. Razýmová -4:13, 39. Hynčicová -14:02, 40. Janatová -14:05.Průběžné pořadí SP (po 15 z 28 závodů): 1. Brennanová (USA) 602, 2. Sorinová 543, 3. Něprjajevová 490, 4. Digginsová 486, 5. Stupaková 442, 6. Lampičová (Slovin.) 411, ...19. Razýmová 172, 36. Janatová 81, 42. Beranová 53, 68. Nováková (obě ČR) 12, 72. Hynčicová 10.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Běžkyně na lyžích Kateřina Razýmová se šestým místem v poslední etapě posunula na desátou příčku v konečném hodnocení Tour de Ski. Celkový triumf druhou příčkou ve výjezdu na sjezdovku v areálu Alpe Cermis potvrdila Američanka Jessie Digginsová. Ta nejlépe využila absence norského týmu, jehož reprezentantky vyhrály posledních sedm ročníků Tour de Ski.",
  "text": "Poslední etapa se jela hromadně a Razýmová do ní vstupovala ze šestnáctého místa. Vedla si výborně, zajela si nejlepší výsledek v aktuální sezoně Světového poháru a druhý nejlepší v kariéře. Na dnes nejrychlejší Ebbu Anderssonovou ze Švédska, která se posunula z devátého na třetí místo, ztratila minutu a 17,4 sekundy.Zhruba devět sekund za Anderssonovou finišovala Digginsová, která celkově vyhrála o minutu a 24,8 sekundy před Ruskou Julií Stupakovou. Je první americkou vítězkou tohoto prestižního etapového podniku.Z českých reprezentantek dnes vedle Razýmové bodovala také Kateřina Janatová, která obsadila 30. příčku. Celkově skončila devětatřicátá těsně před Petrou Hynčicovou, jež dnes dojela na vrchol na 39. místě. Janatová nenavázala na loňský výsledek z Tour de Ski, kdy i při účasti silné norské reprezentace obsadila 27. místo.SP a závěrečný díl Tour de Ski v běhu na lyžích ve Val di Fiemme (Itálie):Ženy - 10 km volně s hromadným startem: 1. Anderssonová (Švéd.) 36:45,6, 2. Digginsová (USA) -9,2, 3. Claudelová (Fr.) -32,6, 4. Stupaková -40,0, 5. Sorinová (obě Rus.) -1:04,3, 6. Razýmová (ČR) -1:17,4, 7. Brennanová (USA) -1:17,8, 8. Hennigová (Něm.) -1:23,6, 9. Něchajevská (Rus.) -1:27,6, 10. Eidukaová (Lot.) -1:29,2, ...30. Janatová -3:15,2, 39. Hynčicová (obě ČR) -3:52,6.Konečné pořadí Tour (po 8 závodech): 1. Digginová 3:04:45,8, 2. Stupaková -1:24,8, 3. Anderssonová -2:00,8, 4. Sorinová -2:58,1, 5. Pärmäkoskiová (Fin.) -3:23,0, 6. Brennanová -3:27,6, ...10. Razýmová -5:21,2, 39. Janatová -17:11,0, 40. Hynčicová -17:45,4Průběžné pořadí SP (po 17 z 28 závodů): 1. Digginsová 932, 2. Stupaková 802, 3. Brennanová 794, 4. Sorinová 780, 5. Anderssonová 671, 6. Něprjajevová (Rus.) 658, ...15. Razýmová 310, 38. Janatová 92, 45. Beranová (ČR) 53, 63. Hynčicová 20, 71. Nováková (ČR) 12.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Evropská komise zajistila pro členské země Evropské unie dalších 300 milionů dávek první využívané vakcíny proti covidu-19 od firem Pfizer a BioNTech. Oznámila to v pátek předsedkyně unijní exekutivy Ursula von der Leyenová; první část nové dodávky má být k dispozici na jaře. Komise tak po kritice od některých politiků členských zemí zvýšila dosud objednané množství očkovací látky od zmíněných firem na dvojnásobek.",
  "text": "„Nyní dáváme členským státům možnost, aby zakoupily více dávek první schválené vakcíny,“ prohlásila von der Leyenová. Nový kontrakt zajišťuje Evropská unie 200 milionů dávek s předkupním právem na dalších 100 milionů.Unie tak získá téměř polovinu z 1,3 miliardy covidových vakcín, které Pfizer a BioNTech odhadly jako svou celkovou letošní produkci.Distribuce prvních 75 milionů z navýšeného množství by podle von der Leyenové měla začít ve druhém čtvrtletí. Dosavadní kontrakt Evropské unie zaručoval, že americká a německá firma dodají dohodnutých 300 milionů do září.Z některých států však zněly hlasy, že distribuce začala příliš pomalu a že komise měla objednat více již schválené vakcíny než těch, které teprve na souhlas úřadů čekají. Brusel namítal, že spíše než v objednaném množství je problém v malých výrobních kapacitách.Podle von der Leyenové by unijní země neměly ve snaze o co nejrychlejší očkování začít uzavírat s výrobci vakcín kontrakty na vlastní pěst.„Děláme to společně a žádná členská země nemá podle těchto právně závazných pravidel dovoleno paralelně vyjednávat nebo uzavřít kontrakt,“ řekla novinářům šéfka komise. Například Německo přitom tento týden oznámilo, že si již loni s vědomím Evropské unie separátně zajistilo 30 milionů dávek navíc.Brusel se společným vyjednáváním snaží zajistit dostatek vakcín i pro menší země, které by samy byly ve složitější situaci. Společný kontrakt navíc podle Evropské komise zajišťuje lepší cenu, než kdyby se státy vzájemně přebíjely svými nabídkami.Komise ve středu podmínečně schválila i využívání druhé covidové vakcíny od firmy Moderna, které budou mít unijní státy k dispozici 160 milionů dávek. Její distribuce by měla začít okolo poloviny ledna. Evropská unie má smlouvy i s dalšími čtyřmi výrobci, díky nimž bude mít pro 450 milionů svých obyvatel k dispozici na 2,3 miliardy dávek.Unijní exekutiva se od počátku snaží rozdělovat společně zajištěné vakcíny mezi státy podle jejich počtu obyvatel. Zatím však není zcela jasné, zda to bude platit i u doobjednaného množství. Řada zemí již totiž má totiž objednáno dostatečné množství a některé státy mohou například preferovat jiné vakcíny, které nevyžadují tak složité podmínky distribuce jako ta od Pfizeru, jež se musí skladovat v teplotách pod minus 70 stupňů Celsia.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hokejový útočník Evander Kane čelí hned na začátku letošního roku finančním nepříjemnostem. Podle webu sanjosehockeynow.com ho zažalovala banka Centennial Bank, které má společně s klubem dlužit 8,3 milionu dolarů (zhruba 176 milionů korun).",
  "text": "Peníze mají pocházet ze závazků a úroků, které vznikly díky dohodě mezi hráčem, klubem a bankou.Zástupci finanční instituce z Arkansasu tvrdí, že si od nich Kane v září roku 2018 půjčil 3,9 milionu dolarů (cca 84 milionů korun) za účelem podnikání a investic.Za závazky měl ručit sedmiletým kontraktem, který se svým zaměstnavatelem uzavřel v květnu téhož roku na 49 milionů dolarů, tedy v přepočtu více než miliardu korun.Banka si měla podle dohody brát část Kaneova platu, kterou by posílal přímo klub, a pak také peníze od hokejisty.Jenže podle banky přestaly v říjnu 2019 splátky od klubu chodit a prosinci přestal věřiteli platit i Kane, jak tvrdí web. K prosinci 2020 má dlužná částka činit 7,8 milionu dolarů, k tomu 500 tisíc dolarů na úrocích a dalších 90 tisíc dolarů za poplatky bance.Centennial Bank v žalobě požaduje, aby klub plnil závazky, dokud nebude půjčka splacena ve své plné výši a zároveň, aby 29letému útočníkovi zakázal do platebních transakcí nadále vstupovat.Vedení Sharks k celé situaci zatím nevydalo žádné stanovisko, ale start nové sezony NHL začíná už 13. ledna, a vzniklá situace by tak mohla klub poškodit.Není to přitom poprvé, kdy se spoluhráč Tomáše Hertla dostal do finančních potíží. Loni Kanea zažalovalo kasino z Las Vegas, kde urostlý útočník prohrál 500 tisíc dolarů a částku nezaplatil.\nMichal Markup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ester Ledecká se pokusí v úvodním závodě roku 2021 navázat tam, kde před Vánoci skončila. Po vítězství v Super-G ve Val d’Isere bude na startu sjezdu Světového poháru v St. Antonu. Ale i kdyby skončila poslední, speciální fanoušci v cíli jí určitě udělají radost.",
  "text": "Několik jich má šálu, tenhle hrnec, jeden vypadá jako strašidlo, támhle ten má transparent. A všichni mají tři koule a na sobě uhlí. Postavit na tribuny jako diváky sněhuláky, napadlo šéfa organizátorů závodů Petera Malla.„Byl to takový nápad, který dostanete ve dvě v noci, když nemůžete spát. Přišlo mi smutné, že tu nebudou diváci. Tak jsem navrhl, že postavíme sněhuláky, a to jako podporu projektů, jejichž cílem je zajistit lidem v Africe zásobování vodou. Proto každý sněhulák nějak odkazuje k Africe,“ vysvětluje Mall, který chtěl udělat jen pár sněhuláků.Jenže pak se přidali ostatní lidé ze St. Antonu a tribunu zaplnilo hned několik sněhových postav.„Zvláště v těchto dnech, kdy nikdo nikam nemůže, tak lidé stavěli s nadšením. Mladí, staří, každý s jiným nápadem. Na výsledek jsem opravdu hrdý,“ dodal šéf organizátorů.Němé tváře sice nezajásají, do rytmů hudby si neposkočí a i s tleskáním budou mít problém. Ale rozhodně v cílovém prostoru vypadají lépe, než haldy neuklizeného sněhu.\nMartin Charvát\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Svoboda projevu, volební právo nebo právo na spravedlivý proces - to jsou jen některé z věcí, které lidem zaručuje Listina základních práv a svobod. Před třiceti lety se stala součástí ústavního řádu tehdejší České a Slovenské Federativní Republiky. Země tak po listopadové revoluci udělala další zásadní krok k demokracii. Federální shromáždění klíčový dokument odsouhlasilo 9. ledna 1991.",
  "text": "„V průběhu dnešního dne dojde k hlasování. Nejprve o jednotlivých pozměňovacích návrzích, pak o celém zákonu. A tím skončí další z kapitol našeho zákonodárství v nových podmínkách, která nás posunuje opět blíž k Evropě,“ zaznělo v reportáži z roku 1991.Zprávu o jednání Federálního shromáždění před třiceti lety odvysílal Československý rozhlas. Přijetím Listiny základních práv a svobod se Československo zavázalo k tomu, že bude dodržovat mezinárodní standardy lidských práv - upozornil vedoucí katedry ústavního práva, Právnické fakulty, Univerzity Karlovy Marek Antoš.„Dokonce ten uvozovací zákon, kterým byla listina přijata, deklaroval, že i mezinárodní smlouvy o lidských právech jsou přímo aplikovatelné v Československu a mají dokonce přednost před zákonem.“Přestože drtivá většina přítomných zákonodárců byla pro, Listina nebyla přijata jednomyslně. Zdrželi se někteří slovenští politici a část poslanců, kteří reprezentovali maďarskou menšinu, opustila zasedací sál. Měli pocit, že listina práva národnostních menšin dostatečně nezohledňuje. O sporných bodech tehdy mluvil i předseda ústavněprávního výboru Sněmovny národů Vladimír Mikule.„Faktem je, že se točí diskuze stále v podstatě kolem určitých už dříve známých okruhů problémů. Například problém definice okamžiku, kdy začíná lidský život - tedy ochrany lidského života. Samozřejmě známý problém interupce.“Lidská práva a svobody byly upraveny už v předchozích československých ústavách. Realita ale byla jiná. Především v době totality - a to hlavně v 50. letech minulého století - komunistický režim tato práva systematicky porušoval. A v roce 1991 ještě stále platila Ústava z roku 1960.Zatímco státní moc mohla vše, co právní normy nezakazovaly, občan mohl jen to, co mu povolovaly. Po Sametové revoluci prohlásili politici tento řád za nevhodný pro demokratickou zemi. Nová Listina měla přednost před ústavními zákony - dodal Marek Antoš z právnické fakulty Univerzity Karlovy.„Je tam ustanovení, které říká, že ústavní zákony a další zákony musí být dány do souladu s listinou nejpozději do konce roku 1991, jinak pozbývají další účinnosti. Čili byl to skutečně významný krok, který do určité míry završoval tu transformaci Československa na demokratický právní stát.“„Československo tak dostává zákon, který v původních demokraciích jako je Francie či Spojené státy existuje už víc než 200 let. Zákon, který nás řadí zpět mezi světové demokratické společenství,“ zaznělo v reportáži z 9. ledna roku 1991.Listina vycházela především z Všeobecné deklarace lidských práv z roku 1948 a dalším mezinárodních smluv o občanských, ekonomických a sociálních právech. Už třicet let tak občanům České republiky zaručuje třeba právo na život nebo na zachování lidské důstojnosti.\nLucie Korcová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do roku 2024 by měly pražské Vršovice a Strašnice spojit promenáda a liniový park pro chodce, běžce, bruslaře a cyklisty. Vzniknou na trase zrušeného koridoru benešovské trati a dlouhé budou čtyři kilometry. Místo bude sloužit k rekreaci, sportu i jako nová spojnice pro mezi dvěma pražskými čtvrtěmi. Proto bude nutné postavit i tři nové mosty. Vyplývá to ze studie, kterou ve čtvrtek zveřejnil pražský magistrát.",
  "text": "Nový park a promenáda budou tvořit dva pásy. Jeden bude široký čtyři metry a bude rozdělen na dva pruhy pro cestování na kole nebo kolečkových bruslích v obou směrech. Druhý pás bude o něco užší a bude určený pro chodce. Oba pásy by měl rozdělovat metr široký pás zeleně, tartanu nebo kolejí.Pro nový park totiž bude důležitý odkaz na předchozí využití místa. „Z každého období železniční historie něco zachováme pro další generace. Po cestě budou k vidění původní části kolejiště, osvětlovacích věží, pražců a návěstidel. Podél promenády zůstane historický kamenný podchod z 19. století, nýtovaný most z roku 1918 nebo lávka nadchodu u zastávky Praha - Strašnice z třicátých let 20. století i část nástupiště z druhé poloviny 20. století,“ řekl náměstek primátora pro dopravu Adam Scheinherr (Praha sobě).Součástí liniového parku bude řada míst pro trávení volného času. Projekt také počítá s výsadbou nových stromů.Studie nyní bude sloužit jako koncept dokumentace pro územní rozhodnutí. „Plán je v příštím roce získat územní rozhodnutí, v roce 2022 stavební povolení, vysoutěžit zhotovitele a zahájit stavbu. Nejpozději v roce 2024 by měli Pražané moci začít využívat zelenou bezmotorovou páteř území Prahy 10,“ představil postup Scheinherr.\npj\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V pondělním tisku se dočtete, že 154 českých policistů projde speciálním školením etického hackování. Informuje o tom Deník N. Evropské metropole podle Mf Dnes rozšiřují zóny s maximální povolenou rychlostí třicet kilometrů v hodině. A čeští vědci objevili u opic ze zoologických zahrad nové druhy bakterií, píše Právo. Více ve výběru z médií, který připravil Radiožurnál.",
  "text": "Česká národní banka nakoupila koncem loňského roku zlato za skoro 800 milionů korun, šlo asi o 610 kilogramů. Do nového roku tak ČNB vstoupila s rezervami drahých kovů v hodnotě přes 12 miliard korun. Informuje o tom deník E15.Na 154 českých policistů projde speciálním školení etického hackování, aby dokázali líp čelit kyberútokům. To je pondělní téma Deníku N. V duchu motta „Chceš-li se ubránit hackerům, musíš se stát jedním z nich“ se naučí způsobům, které se používají k prolamování bezpečnostních systémů.Evropské metropole rozšiřují zóny s maximální povolenou rychlostí třicet kilometrů v hodině. To je téma pro pondělní Mf Dnes. V Česku zatím takové zóny radnice nezavádějí často, pomalu jich ale přibývá. Letos chce rychlost v centru omezit například Brno, Liberec nebo Ústí nad Labem. Podporu má taková změna i v Praze.České firmy můžou získat dotace na obnovitelné zdroje z nového modernizačního fondu. Z toho se budou rozdělovat až nižší stovky miliard korun. Peníze půjdou například do teplárenství. Píšou o tom Hospodářské noviny.Vědci z České zemědělské univerzity objevili u opic ze zoologických zahrad v Liberci a Olomouci nové druhy bakterií. Zmiňuje to pondělní deník Právo. Jde o bifidobakterie, ty příznivě působí v trávicím traktu člověka i různých druhů zvířat. Podle mluvčí liberecké zoo Barbary Tesařové objev pomůže upravit složení a dávek krmiva opic tak, aby předcházelo zdravotním problémům primátů.Při rozhodování o budoucím využití Nákladového nádraží Žižkov navrhují někteří odborníci například uvažovat i o zachování divočiny. To je téma pro týdeník Respekt.\nEliška Halaštová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Automobilka Škoda Auto chystá očkovací centra a ráda by nabídla vakcíny svým zaměstnancům. Podobně se k očkování proti koronaviru staví i další firmy. Problém je v tom, že nemají vakcíny. A v dohledné době se k nim pravděpodobně nedostanou. Ministerstvo průmyslu a obchodu jim podle ministra Karla Havlíčka (za ANO) nemůže vyjít vstříc. „Vše jde přes Evropskou unii, následně je to centrálně distribuováno,“ řekl šéf resortu serveru iROZHLAS.cz.",
  "text": "Firmy tuší, že očkování je řešením problémů, které je kvůli epidemii nemoci covid-19 sužují.„Některé z nich, jež si to mohou dovolit, nechtějí čekat pouze na stát a jsou připravené sobě a svým zaměstnancům pomoci samy, bude-li to možné,“ řekl v rozhovoru pro server Seznam Zprávy Radek Špicar, viceprezident Svazu průmyslu a dopravy.Na cestu z krize už se chystají třeba v Mladé Boleslavi. Injekci s účinnou látkou by mohli firemní lékaři ve Škodě Auto píchnout hned 1200 zaměstnancům denně. Společnost si i vypracovala interní průzkum, podle kterého by se nechala naočkovat více než polovina pracovníků v Mladé Boleslavi, Kvasinách a Vrchlabí.„V našich třech českých závodech připravujeme 15 stacionárních očkovacích center a k tomu tři mobilní, která bude možné přemístit a ihned využít dle aktuální potřeby,“ napsal serveru iROZHLAS.cz mluvčí Škody Tomáš Kotera.Jenže automobilka musí vyřešit ještě zásadní problém – že jí chybí vakcíny. A zatím to nevypadá, že by se k nim v nejbližší době dostala. Bez výjimek.„Vakcíny nikdo nemůže mít přednostně, vše jde přes Evropskou unii, následně je to centrálně distribuováno,“ řekl serveru iROZHLAS.cz ministr průmyslu a obchodu Havlíček. Podle vládní očkovací strategie by se přitom měli běžní zaměstnanci k vakcínám dostat až ve druhé očkovací fázi, tedy někdy v červenci. Firmy by přitom vakcíny klidně nakupovaly „po vlastní ose“. Ani to ovšem podle ministra Havlíčka zatím není možné. K vakcínám by se totiž vůbec nedostaly, což redakci potvrdila také mluvčí ministerstva zdravotnictví Barbora Peterová.„Za předpokladu, že půjde o vakcínu schválenou Evropskou agenturou pro léčivé přípravky, respektive Evropskou komisí, legislativně očkování přímo ve firmách v rozporu nebude. Nicméně není nám jasné, jakým způsobem by firma nyní získala přístup k vakcíně,“ odpověděla Peterová na dotaz serveru iROZHLAS.cz.Také Kotera přiznal, že se automobilce zatím v souvislosti s očkováním nepodařilo zjistit nic nového. „Aktuálně v tom není žádný posun,“ řekl redakci.Škoda není jediná firma, která by případně mohla začít s očkováním přímo ve svých závodech. Ze dne na den by očkovací centra zvládla postavit například těžební společnost OKD. Tu koronavirus na jaře těžce zasáhl a na několik týdnů musela přerušit těžbu. Obnovila ji až v srpnu.„V tuto chvíli není dostatek vakcín. Ve chvíli, kdy by se situace změnila, bychom vlastními silami očkovat zvládli. Jedeme preventivně ve čtrnáctidenních cyklech testování, což máme dobře logisticky zvládnuté, a mohli bychom se klidně přeorientovat na očkování. Máme za sebou 46 tisíc testů, denně testujeme stovky lidí,“ popsala serveru iROZHLAS.cz mluvčí firmy Naďa Chattová. Sama by se k očkování postavila také tuzemská filiálka korejské automobilky Hyundai. „Kdyby to bylo možné, tak bychom to rádi zavedli. Při zjišťování jsme vždy ztroskotali na tom, že nevidíme možnost, jak bychom se jako firma k očkování mohli dostat. V momentě, kdy to půjde, bychom určitě rádi šli touto cestou,“ řekl mluvčí firmy Petr Michník. \nMartin Štorkán, cib\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Demokratická předsedkyně Sněmovny reprezentantů Nancy Pelosiová hovořila s nejvýše postaveným americkým generálem Markem Milleyem o tom, jak odcházejícímu prezidentovi Donaldu Trumpovi v posledních dnech jeho mandátu zabránit v tom, aby nařídil vojenské kroky či jaderný útok. Pelosiová, která Trumpa označila za nepříčetného a nebezpečného, to podle agentury AP uvedla v pátečním vyjádření zaslaném svým kolegům z Kongresu.",
  "text": "Pelosiová s Milleym údajně „diskutovala o dostupných preventivních opatřeních, jež by zabránila nestabilnímu prezidentovi v zahájení ozbrojených střetů nebo přístupu k odpalovacím kódům a nařízení jaderného útoku“.Dodala, že situace kolem „tohoto nepříčetného prezidenta nemůže být více nebezpečná“.Milleyho mluvčí v pátek potvrdila, že generál s Pelosiovou na její žádost mluvil. Demokratce prý zodpověděl dotazy ohledně procesu, jímž se schvaluje použití jaderných zbraní.Reportér televize CNN Manu Raju následně na twitteru napsal, že Pelosiová řekla svým kolegům o generálově ujištění, že existují pojistné mechanismy pro případ, kdy by Trump usiloval o odpálení jaderných zbraní.Demokratičtí kongresmani se v pátek radí o tom, zda na Trumpa podají další ústavní žalobu kvůli jeho roli při středečních nepokojích v Kapitolu. Prezident krátce před nimi znovu přesvědčoval svoje příznivce o údajných podvodech a neprávem se prohlašoval vítězem listopadových voleb. Své podporovatele následně vyzval, aby pochodovali na Kapitol, kde zákonodárci zrovna projednávali oficiální potvrzení vítězství demokrata Joea Bidena.Demonstranti prorazili bezpečnostní zátarasy, dostali se do budovy a přerušili jednání obou komor Kongresu. Při následných potyčkách zemřelo pět lidí, desítky jich utrpěly zranění.Řada nejen demokratických zákonodárců nyní volá po Trumpově rezignaci a vyzývají také viceprezidenta Mikea Pence, aby s většinou vládního kabinetu využil ústavního dodatku, který umožňuje sesazení prezidenta.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda v pondělí schválila nový program COVID - Gastro, díky kterému dostanou všechny provozovny uzavřené kvůli epidemii koronaviru na každého pracovníka 400 korun za den. „Například v gastro segmentu dáváme už víc než Rakousko, výrazně více než Polsko. Jsme přibližně na úrovni Německa,“ řekl ve Speciálu Plus ministr průmyslu a obchodu a také dopravy za hnutí ANO Karel Havlíček. Podle zástupců restauratérů je ale systém nespravedlivý.",
  "text": "Restauratéři sdružení do iniciativy Chcípl PES ale žádají zrušení všech kompenzačních balíčků, které by mělo nahradit 70 procent minulých tržeb.„Vím, že se dívají třeba do Německa, kde je to 70 procent, nebo do Rakouska, kde je to 50 procent. Nicméně i tam jedou takzvané nákladové kompenzační programy,“ komentoval snahu Havlíček.Kdyby mělo Česko jít německou cestou, musely by se podle ministra všechny ostatní programy, třeba populární Antivirus, zrušit. „A museli bychom ho nahradit nějakým sdruženým koeficientem pro tržby. A jak vidíme v ostatních zemích, není úplně spravedlivý. Navíc – Německo se od nich chystá ustoupit, protože na různé segmenty dopadá různě,“ řekl Havlíček.Podle iniciativy nicméně celým sítem vládní podpory propadají některé provozovny, které mohou mít otevřeno, ale jejich příjmy se propadly na polovinu.„Typický příklad může být optika nebo prádelna. Tedy maloobchodní provozovna, nicméně lidí tam chodí poměrně málo. Je pravda, že někdo udělá tržby ve výši 50 procent minulých let, někdo má 20 procent. I na toto jsme ale teď mysleli.“„Vlastně jste jedni z prvních, komu to říkáme – pravděpodobně připravíme program COVID-nájemné. Věříme, že nám to notifikuje Evropská komise, a pokud ano, tak bychom i pro tyto provozovny mohli připravit rozšíření toho programu. To znamená, že by čerpali 50 procent nájemného. Teď ještě musíme nastavit koeficient, tedy o kolik jim klesly tržby vůči minulému roku,“ vysvětlil ministr.Pokud vše dopadne dobře, tak by se mohly kompenzace vyplácet i zpětně, a to za poslední čtvrtletí loňského roku.„Šlo by minimálně o malé prádelny, které všichni známe z hypermarketů a tak dále, tedy menší provozovny. Pro ně jsme připraveni udělat speciální režim, a to v rámci programu COVID-nájemné. Bude to ale pro nás trošku administrativně pracnější,“ tvrdí Havlíček.Novinkou programu COVID-uzavřené provozovny bude i elektronická identifikace.„Tady chápu, že někdo může být zpočátku trošku naštvaný, že si musí e-identitu vytvořit. Je to ale elektronické potvrzení toho, že ta osoba vůbec existuje. Ale na druhou stranu – e-identita tady není jen proto, že budete čerpat program A, B nebo C, ale je to proto, že i do budoucna budou daleko jednodušší finanční služby, bankovní služby atd.,“ dodal ministr.Na současných vládních nařízeních ale tratí i lyžařské areály, které musely zavřít už o Vánocích. Přišly tak o podstatnou část tržeb. Někteří lidé začali nicméně využívat prázdné svahy k sáňkování a bobování.„Nejde jen o to, že se tam ničí svahy, ale lidé se tam potkávají bez roušek, nedodržuje se tam prakticky nic. Říkáme tomu samizdatové lyžování, a to prostě dobře není,“ komentoval Havlíček.Kabinet tomu chce dát řád, který je ještě předmětem jednání. „Druhá varianta je, že tomu dáme systém, že vleky pustíme, bude se to hlídat a tvrdě kontrolovat.“Havlíčkova představa je, že by se mohlo i u nás lyžovat jako v Rakousku, kdy by se na místě prodávaly respirátory FFP 2. „A připusťme, že může být i varianta, podle které by to bylo třeba jen s negativním antigenním testem,“ dodává.\nVěra Luptáková, Martina Mašková, Jan Burda\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Covidová pandemie vyvolala rovněž záplavu volání po jasných informacích a přehledných plánech od vlády, poptávku po pokynech, co a kdy by měl kdo přesně dělat. Na chaotickém vládním přístupu jistě nese velký díl viny lidský faktor, míra osobní schopnosti, nebo často spíše neschopnosti premiéra i jednotlivých vládních představitelů. Odráží však též hlubší skutečnosti, které nejsou úplně v lidských rukou.",
  "text": "Sovětský disident Andrej Amalrik kdysi proslul dnes již skoro zapomenutou knihou, publikovanou v roce 1970 a nazvanou Přežije Sovětský svaz rok 1984?.Na úspěchy sovětské kosmonautiky v ní reaguje následovně: „Sovětské rakety dosáhly Venuše – a brambory ve vesnici, kde žiji, se sklízejí ručně. To nemá být komický paradox, to je trhlina, která se může rozšířit v propast. Nejde jen o to, jak se sklízejí brambory, nýbrž o to, že úroveň myšlení většiny lidí nepřesahuje onen ‚rukodílný‘ stupeň. Základní principy moderní vědy jsou srozumitelné v podstatě mizivé menšině.“Citát je docela příhodný právě i v kontextu současné pandemie. A jeho hrozivost se ve srovnání s dobou, kdy Amalrik výše zmíněné věty napsal, minimálně zdvojnásobila.První rovina hrozivosti se týká toho, že mnoho lidí stále obtížně akceptuje řadu protiepidemických opatření, neboť jim víceméně uniká jejich širší smysl.Ten byl a je dán celostátními propočty a ohledy, opatření mají za cíl natolik omezit počet kontaktů v celé zemi, aby počet nakažených, přesněji vyjádřeno počet nakažených s těžkým průběhem nemoci, nezahltil zdravotnický systém. Jak v té dimenzi, že už nemá pro všechny zasažené těžkým průběhem covidu plicní ventilátor, tak v dimenzi širší, že už scházejí kapacity pro nedávno ještě celkem banální operaci slepého střeva.Což platilo na jaře a platí to i nyní na podzim, leč pořád se najdou tací, kteří nucené omezení, ba uzavření toho či onoho segmentu života společnosti považují za zjevný nesmysl a pro něž rouška znamená omezení osobní svobody a nástup diktatury.Samozřejmě tím nemá být řečeno, že všechna vládní opatření jsou správná. Problémem však je slabá schopnost obyvatelstva chápat složité celostátně dimenzované matematické modely a aktivně přijmout obranné chování, které z nich plyne.Druhá rovina hrozivosti je v citované Amalrikově myšlence obsažena jaksi nepřímo. Amalrik stále předpokládá nějaké jednotné vědecké paradigma, univerzálnost poznatků moderní vědy, na nichž se shodne valná většina vědecké komunity. O covidu a způsobu boje s ním se však veřejně přou i kapacity v oboru, specialisté zaměření přímo na viry a epidemie – zubaře zde nechme stranou.Tím spíš ale lidé nevědí, komu věřit, a snadno se upínají ke konspiračním teoriím či třeba k astrologii. I proto je covidová pohroma natolik závažná. Odhaluje totiž rovněž krizi vědy coby základního a nezpochybnitelného „věroučného“ sloupu naší civilizace. Ne, tato epidemie opravdu není „chřipečka“.Autor je politolog na FSV UK\nJosef Mlejnek ml.\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V 90 letech zemřel filmový a televizní režisér František Filip. Informaci České televizi potvrdil jeho syn. Filip se proslavil především jako televizní režisér. Natočil stovky dramatických, hudebních a zábavních televizních pořadů. Mezi nimi třeba seriály F. L. Věk, Chalupáři nebo Cirkus Humberto.",
  "text": "Příhody dvou penzistů a jejich sousedů ve vesničce Třešňová natočil František Filip v roce 1975. Původně se mu do Chalupářů moc nechtělo: „Když jsem to přečetl, tak jsem měl hned pocit, že je to takové drobné spotřební zboží. Legrácky, takové nic. S odstupem času jsem se podivil, že ono to ještě funguje a že to lidi berou.“Filip pracoval v televizi od jejích začátků. Před kameru si vždycky zval ty nejlepší herce - Zdeňka Štěpánka, Jana Pivce nebo Danu Medřickou. Natáčel s nimi jak komedie, tak vážnější díla. K těm nejvýraznějším patří například filmy Kat nepočká a Nezralé maliny nebo seriály F. L. Věk a Byl jednou jeden dům.Režisér velmi rád spolupracoval také s Vladimírem Menšíkem. Věděl, že umí dát svým figurám maximální přesvědčivost, což dokázal ve filmu Ikarův pád.„Když odchází od ženy, tak je dojatý a chce jí říct něco sladkého na rozloučenou. Tak řekne: ‚Housátko moje.‘ A to Vláďa nechtěl říkat, že to nesvede. Tak jsem mu říkal: ‚Vláďo, neblbni a zkus to.‘ A nezkusil to. Ani jednou. Když to jelo naostro, tak to z něj najednou vyšeptnulo tak pravdivě, že to opravdu nejde opakovat,“ vzpomínal režisér.František Filip měl rád velké výzvy. Jako první přivedl na televizní obrazovky seriál, jehož děj mohli diváci v přímém přenosu ovlivňovat - Rozpaky kuchaře Svatopluka. A byl podepsaný také pod výpravným Cirkusem Humberto, který se natáčel v koprodukci čtyř zemí v několika jazycích. Tvorba Františka Filipa byla velmi pestrá, jedna věc ji ale spojovala.„Když člověk vstoupí do lidského soukromí, tak musí mít něco pravdivého na jazyku, co chce sdělit. To bylo pro mě rozhodující, jak jsem vážil látky, než jsem si do nich troufnul,“ řekl Filip.František Filip vstoupil v roce 1994 jako první do televizní Dvorany slávy v anketě TýTý. Dostal cenu Vladislava Vančury za dlouholetou kultivaci televizní tvorby. V roce 2017 pak i Thálii za šíření divadelního umění v televizi. 90. narozeniny Filip oslavil loni 26. prosince, narodil se v Písku. K filmu se dostal přes amatérské divadlo a studovat na FAMU začal až jako dvacetiletý v roce 1950. Jeho prvním ročníkovým snímkem byl dokument Ústřední loutkové divadlo. O 40 let později se na školu vrátil jako profesor a zkušenosti předal mnoha studentům režie.\nJan Herget, jbi\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Akademie hokejového Kladna by se mohla domluvit na užší spolupráci s akademií ruského Omsku. Informoval o tom majitel kladenského klubu Jaromír Jágr, který možnosti domlouval během návštěvy Ruska.",
  "text": "Stále aktivní hokejový velikán Jágr zamířil do Ruska, když vyslyšel pozvání Omsku na oslavy 70. výročí klubu. Ty však proběhly v Moskvě, kam se Avangard dočasně přesunul během rekonstrukce své haly na Sibiři.„Byl jsem šťastný, když jsem se dozvěděl o výročí Avangardu, to už je pořádná historie. Působení v Omsku bylo jedním z nejlepších období mé kariéry. Pamatuji si, jak se mi po té sezoně zmařené výlukou ani nechtělo zpět do NHL. Pak jsem se ale na tři roky vrátil,“ uvedl Jágr.„Prodiskutovali jsme možnosti spolupráci mezi hokejovou akademií Avangardu a akademií Jaromírova klubu. Velmi ocenil metodiku, s kterou v Omsku pracujeme,“ uvedl v tiskové zprávě účastníka Kontinentální ligy předseda představenstva ruského klubu Alexandr Krylov.„Věřím, že nás tam bude moct navštívit. Dohodli jsme se rovněž na spolupráci při rozvoji mladých hráčů a trenérů naší akademie. Také jsme probrali možnost Jágrovy návštěvy v Omsku u příležitosti znovuotevření arény v roce 2022, doplnil Krylov.Osmačtyřicetiletý Jágr, který oblékal dres Omsku během výluky v NHL během sezony 2004/05 a pak se vrátil ještě na další tři ročníky v letech 2008 až 2011, se v rozhovoru vyjádřil k různým tématům. A to včetně svého dalšího působení v dresu kladenských Rytířů.Přiznal, že jeho odhodlání pomoci tradičnímu klubu zpátky mezi elitu po sestupu v minulé sezoně hodně komplikuje přetrvávající nejistota a boj s pandemií koronaviru.„Tahle sezona rozhodně není jako ty ostatní. Člověk absolutně neví, co ho čeká příští den. A to mi bere hrozně moc energie. I když hokej pořád miluju, netrénuju tak, jak bych měl. Občas i proto, že kvůli pandemii je všechno zavřené,“ vysvětlil Jágr.Zatímco v minulém extraligovém ročníku zasáhl do 38 utkání a zaznamenal 29 bodů za 15 gólů a 14 asistencí, v této sezoně ještě nenastoupil. I kvůli přerušení druhé nejvyšší soutěže z důvodu vládních opatření spojených s pandemií má ale Kladno dosud odehráno jen osm zápasů.Legendární útočník ujistil, že počítá s návratem na led. „Pořád chci hrát ještě tuto sezonu a být připravený na play off. Moje Kladno je teď ve druhé lize, ale chtěli bychom ho mít zase v té první. Já však chci být hráčem, který týmu pomůže. Já teď ale ten pocit nemám, že bych mohl nějak výrazně pomoct,“ prohlásil Jágr.Potvrdil i svůj úmysl vydržet v roli aktivního hráče až do doby, kdy bude možné uspořádat akci Winter Classic pod širým nebem ve Špindlerově Mlýně.Podle původních plánů se mělo hrát za necelé tři týdny před polovinou prosince, akce však byla s ohledem na události posledních měsíců a koronavirovou krizi odložena.„Slíbil jsem, že tam budu hrát. I když hokej miluju, už nemám ten stejný drajv. Ale to se může velmi rychle změnit. Každý člověk na světě potřebuje motivaci. A já ji hledám pro každý den. Věřím, že s novou porcí odhodlání bude zpátky i ten správný drajv, přestože hokej je každým rokem těžší a náročnější a pro mě je těžší a těžší trénovat. Tohle ale ještě není moje poslední sezona,“ ujistil Jágr.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Když už se v Německu zdálo, že koronavirová nákaza je pod kontrolou, nastal mezi zaměstnanci masného průmyslu doslova koronavirový výbuch. Konkrétně u největšího německého zpracovatele masa, firmy Tönnies.",
  "text": "Nákaza zasáhla naráz více než dva tisíce zaměstnanců, veskrze takzvaných agenturních pracovníků. Způsobila, že obce Götersloh a Warensdorf, kde sídlí firemní pobočky, musely v porovnání s okolním Německem výrazně zpřísnit podmínky ochrany před nákazou a víceméně znovu ochromily svůj dosavadní život.Pojem „agenturní pracovníci“ není neznámý ani u nás. Zpravidla se jedná o zahraniční dělníky. V tomto konkrétním případě jde v drtivé většině o Rumuny, kteří na bohatším Západě hledají obživu, které se jim nedostává doma, a kteří s povděkem přijímají smluvně vázanou nabídku pracovních agentur, že jejich práci budou dál nabízet konkrétním firmám a za ni v příslušné výši fakturovat.Výnos z příjmu agentury jde na její vlastní provoz včetně kalkulované marže a zbytek rozděluje mezi smluvně vázané dělníky. V Německu jsou označováni jako „dělníci na zápůjčku“.Jedinou výhodou pracovních agentur je, že na rozdíl od zbývající nabídky na trhu práce zprostředkují bezkonkurenčně nejlevnější pracovní sílu. To díky tomu, že v pracovním právu nacházejí všemožné skuliny, aby se vyhnuly opatřením chránícím zaměstnance, které ale současně jejich práci výrazně zdražují.Agenturní pracovníci nejsou zdravotně či sociálně pojištěni. Pokud se o to nepostarají sami, ubytování je jim nabízeno to vůbec nejlevnější, hromadné, s mizernými hygienickými podmínkami. To také bylo přímou příčinou koronavirového výbuchu. Nepřímou pak, že jejich výdělek je ve výsledku tak mizerný, že jim stačí na nejnutnější živobytí, natož aby si platili potřebné pojištění, pokud navíc mají v úmyslu posílat i nějaký ten peníz domů.Pokud to někomu připomíná náš švarcsystém, pak mířil do černého. Obojí způsob zaměstnávání, jenž se snaží extrémně snížit cenu práce, je nemravný, protože je v rozporu s evropskými sociálními standardy. Zatímco švarcsytém je tam, kde pracovní poměr lze řešit zaměstnaneckou smlouvou, u nás zákonem zakázán, prodej práce agenturních pracovníků v rozporu se zákonem není.První vlaštovkou je spolkovou vládou schválený návrh zákona z dílny ministra práce Hubertuse Heila, který agenturní práci v masném průmyslu zakazuje a jako jedinou zákonnou uznává zaměstnaneckou smlouvu. „Naše společnost,“ řekl, „nesmí nadále přihlížet tomu, kterak jsou lidé ze střední a východní Evropy námi vykořisťováni.“Představitelé německého svazu masného průmyslu považují zákon za protiústavní. Ptají se: „Proč při porcování a balení sýrů mají platit jiné pracovně právní podmínky?“ A mají pravdu, byť poněkud v jiném smyslu: Jedna vlaštovka jaro opravdu nedělá, nicméně tou první může být právě jen ta jedna.Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Daň z digitálních služeb, kterou zavedly Indie, Itálie a Turecko, diskriminuje americké společnosti a je v rozporu s mezinárodními daňovými zásadami. Uvedl to v noci na čtvrtek Úřad amerického obchodního zmocněnce (USTR). Připravil tak cestu pro případné zavedení odvetných cel. Úřad také uvedl, že zatím nepodnikne konkrétní opatření. Bude ale nadále hodnotit všechny dostupné možnosti.",
  "text": "Vyšetřování je jedním z řady, které Úřad amerického obchodního zmocněnce otevřel podle paragrafu 301 a které může vést k zavedení cel ještě před odchodem prezidenta Donalda Trumpa z funkce nebo krátce po nástupu Joea Bidena. V nejpokročilejší fázi je vyšetřování Francie.Úřad stanovil jako termín 6. leden pro zavedení cla 25 procent na francouzskou kosmetiku, kabelky a další zboží, jehož roční hodnota dovozu činí zhruba 1,3 miliardy dolarů (27,6 miliardy korun). Clo je odvetou za digitální daň zavedenou Francií. Zatím však není jisté, zda výběr daní začal tak, jak bylo stanoveno. Mluvčí USTR a celní služby na žádosti agentury Reuters o vyjádření nereagovali.Podle závěru USTR digitální daň zřízená Francií, Indií, Itálií a Tureckem je diskriminační vůči velkým americkým technologickým firmám, jako jsou Google, Facebook, Apple a Amazon.com. Indické, italské a turecké daně jsou podle úřadu navíc nesmyslné a v rozporu s mezinárodními daňovými principy. Washington považuje digitální daň za příklad nekalých obchodních praktik, protože převážně zasáhne americké společnosti.USA zahájily vyšetřování podle paragrafu 301 amerického obchodního zákona z roku 1974, který dává prezidentovi možnost podniknout veškerá vhodná opatření, včetně odplaty, aby dosáhl zrušení jakéhokoliv činu, politiky nebo praktiky zahraniční vlády, které porušují mezinárodní obchodní dohody nebo jsou neodůvodněné, nesmyslné či diskriminační a jsou zátěží nebo omezením pro americký obchod.Zavedení digitální daně navrhlo nebo již uzákonilo několik dalších zemí, včetně České republiky. Spojené státy v létě oznámily, že kvůli zavedení daně vyšetřují několik zemí a že výsledkem by mohlo být uvalení dalších cel.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hlasování v krajských a prvním kole senátních voleb je minulostí. Kdo bude vládnout v regionech? A koho si voliči přejí v horní komoře Parlamentu? A jak ovlivnila účast přísná protikoronavirová opatření? Na to ve volebním speciálu Radiožurnálu a Českého rozhlasu Plus odpovídali komentátoři, politologové i sociologové. Moderovali Jan Pokorný a Jan Bumba.",
  "text": "Lidé rozhodli především o tom, kdo bude vládnout v jejich regionech. Celkové vítězství obhajovalo hnutí ANO. Na třetině území republiky si pak vybrali senátory nebo alespoň finalisty souboje o 27 míst v horní komoře Parlamentu. Nejvíce křesel obhajovala ČSSD.\nmiz, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Policie navrhla obžalovat 66 lékařů a zástupců farmaceutických firem v rozsáhlé korupční kauze, která se týká přednostního předepisování konkrétních léků. Uvedl to mluvčí Národní centrály proti organizovanému zločinu Jaroslav Ibehej. Celkovou výši úplatků předaných lékařům vyčíslili kriminalisté na zhruba 12 milionů korun.",
  "text": "Z 66 obviněných je 23 lékařů, ostatní stíhaní jsou zaměstnanci či manažeři farmaceutických společností. Podle vyšetřovatelů od nich lékaři přijímali úplatky v letech 2009 až 2013, a to za předepisování léků jejich firem.Lékařům hrozí za braní úplatků až pět let za mřížemi, zástupcům firem za podplácení až šest let vězení. Policisté navíc zástupce společností viní také z účasti na organizované zločinecké skupině, za což lze uložit až desetileté odnětí svobody a také propadnutí majetku.Policie vyšetřuje všechny obviněné na svobodě. O podání obžaloby rozhodne Obvodní státní zastupitelství pro Prahu 2.Centrála v kauze obvinila celkem 200 lidí, z toho 151 lékařů. U 128 lékařů bylo poté stíhání podmíněně zastaveno. Podle Ibeheje se k trestné činnosti přiznali, vyjádřili nad ní lítost, v minulosti nebyli odsouzeni a poukázali na pomoc obětem trestných činů 1,5násobku částky, pro kterou byli stíháni. Dohromady takto zaplatili přibližně 20 milionů korun.Šesti dalším lékařům pak loni v prosinci Obvodní soud pro Prahu 2 uložil peněžité tresty. Rozsudek není pravomocný.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lyže a malorážka, to jsou hlavní pracovní nástroje biatlonisty Jakub Štvrteckého. Když je ale odloží, sáhne občas po nůžkách a holicím strojku a zkrášluje své reprezentační parťáky i trenéry. A vzhledem k tomu, že byla holičství dlouho zavřená, přibylo mu v poslední době práce.",
  "text": "V koupelně hotelového pokoje je rozbalené pouzdro od holicího strojku s vyskládanými násadkami na různě dlouhý sestřih a pánem na holení je tentokrát Michal Krčmář.A jaký účes si český reprezentant zvolil? „Na Michala Krčmáře. Můj střih totiž nikdo nedokáže mít,“ směje se Krčmář.Zatímco je zkušený biatlonista v péči mladšího kolegy Jakuba Štvrteckého, vyptává se týmový fotograf Petr Slavík, kde se stříhání naučil.„Na YouTube,“ odvětí Štvrtecký. „A na nich. Zkouším, někdy se to nepovede, někdy jo,“ přiznává a na židli usazený Krčmář vtipkuje: „Polovinu lidí to stálo i tři sta, ale jinak dobrý.“Stříhání přitom Jakub Štvrtecký nemá v rodině, že by to zdědil po mamince, babičce nebo třeba strýčkovi.Zkrátka ho to chytlo, nebojí se strojku ani nůžek a jeho parťáci jsou za to rádi, zvlášť když byla zavřená holičství, například Adam Václavík. „Je dobré, že nás Kuba takhle vezme pod kudlu, a jelikož je šikovný, tak to nějak vypadá,“ říká.I na Václavíka padla otázka, kolik reprezentační kolega a kamarád účtuje za jedno ostříhání. „Je to za hubičku. Ne tedy za tu, kterou si asi člověk představí, ale vyplatí se to,“ nastiňuje a jeho holič doplňuje přesná čísla.„Je to podle náročnosti střihu. Michal Málek, který už nemá moc vlasů, to má za dvacku, a kluci normálně za padesátikorunu,“ usmívá se biatlonista a ve volných chvílích také holič české reprezentace Jakub Štvrtecký.\nJan Suchan, wei\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na podzim se od nás vydávají desítky tisíc ptáků za teplem a dostatkem potravy. Ale ne všichni ptáci migrují, možná tak trochu spoléhají i na nás, že jim pomůžeme. Jak přispět k zimní ptačí pohodě, poradil na vlnách Českého rozhlasu Hradec Králové zoolog Josef Hotový.",
  "text": "Těší se každý ornitolog nebo zoolog na ptačí stěhování?Určitě ano, je to něco, co vídáme pouze dvakrát do roka. Teď na podzim, když ptáci odlétají, a potom znovu na jaře, když k nám přilétají.Létají ptáci vždy přes hory? Protože na jedné z jejich tras leží i Krkonoše. Ptáci, kteří se stěhují od severu směrem na jih, tak musí přes naše území a většinou jim v cestě stojí hory. Jedněmi z nich jsou i Krkonoše, takže musí přes ně.Zajímá mě, jestli ptáci používají vždy stejnou trasu, nebo je mění podle počasí nebo podle nálady?Tak podle nálady to určitě není, ptačí stěhování je vrozená záležitost. Ptáci ho mají v podstatě jako takový program v mozku a ten program se v určitou chvíli spustí a ptáci nemohou jinak než letět směrem, který je jim vrozen. Což je od nás ze střední Evropy buď směrem na jihovýchod, nebo na jihozápad.Odlétá od nás stále stejné procento ptáků, nebo se změnou klimatu nějak mění?Mění se to mírně. Na vině ale není vždy změna klimatu, ptáci se přizpůsobují. Takže například v případě kosa černého, což je běžný pták, kterého určitě známe, tak za posledních 100 let bylo vypozorováno, že ptáci, kteří žijí mimo města, se stále stěhují směrem na jihozápad, zimu přečkávají obvykle v Německu a ve Francii. Ale ptáci, kteří se naučili žít ve městech s námi, se stěhovat přestali. Protože města jim poskytují dostatek potravy. A také tím, že města jsou teplejší než okolní krajina, jim nehrozí příliš velké riziko podchlazení.Jací ptáci tedy teď v hejnech míří na jih?Popravě řečeno, většina hejn už je pryč, takže nejčastější hejna, která v tuto chvíli můžeme vidět, jsou hejna havranů, kteří už u nás budou celou zimu. Už od školky nás učili, že ptáci se na zimu stěhují do teplých krajin, ale už nám trošku zapomněli sdělit, že ne všichni ptáci mají ty teplé krajiny někde v Africe. Pro ptáky, kteří sídlí třeba ve Švédsku, v Norsku nebo ve Finsku, jsou ty teplé krajiny u nás, tady ve střední Evropě. Takže sice od nás mnoho ptáků odletí, ale zároveň k nám jiní naopak přiletí. A havrani jsou právě jedni z nich.Pozorujete, že u nás v posledních letech zůstávají přes zimu i nějaké nové, vzácné druhy?To je samozřejmě otázka, co vnímáme jako vzácné druhy. Spíš jde o to, že někteří ptáci, kteří z různých důvodů nejsou třeba schopni odletět, díky mírnému klimatu, které tady v posledních letech bylo, mohli přežít i naši zimu. Asi nejsnáze pozorovatelnými jsou někteří čápi, většinou se jedná o roční mláďata čápů, která z různých důvodů nestihla dospět nebo vyspět do té míry, aby byla schopna odletět. Ještě před několika lety by zimu nepřežila, případně by mohly pomoci záchranné stanice. Ale jsou pozorování, že několik čápů přečkalo zimu bez nejmenších problémů.Lidé jim pomáhají. Četla jsem, že lidé měli na zahradě i dudka chocholatého, což je myslím výjimečné.Dudek chocholatý je v současnosti velká výjimka, ale jednalo se o protahující jedince. Dudek chocholatý díky tomu, co žere, tedy hmyz, který získává ze země, tak prakticky nemá šanci u nás zimu přečkat.Když se budeme hodně snažit, tak určitě nějaké výjimečné ptáčky na zahradu přilákáme.Nejlepší snahou je výsadba keřů. Například střízlík obecný, hmyzožravý pták, má rád keře, v nich se může ukrývat. Pokud máme na zahradě keře nebo nižší stromy, tak je velká šance, že se u nás střízlík aspoň na chvilku objeví.Podzim je ideální čas pro vyvěšování budek. Je pravda, že budky vyvěšené na jaře někteří ptáci ignorují?Ptáci, kteří u nás zůstávají přes zimu, se musí nějakým způsobem v krajině dočkat jara. Takže k tomu jim budky mohou pomoci. Když se ochladí, tak je využívají jako úkryty pro chladné noci a zároveň zjišťují, kde by mohli příští rok zahnízdit.Není tedy dobré budku vyvěšovat příliš brzy?Když tam je budka od léta, tak je tam od léta, když ji vyvěsíme teď, je tam teď. Co je ale důležité, pokud máme budku delší dobu, je teď dobrá doba ji vyčistit. Protože ptáci nejsou žádná čuňátka. Kde je trošku nějaký nepořádek, tak tam nebudou rádi hnízdit. Tedy teď na podzim je doba čištění a vyvěšování nových budek.Proč má každý pták rád jinou budku?Velmi jednoduše, každý je jinak veliký. A teď je také příhodná doba pro vyvěšení krmítek a je vhodné začít s přikrmováním ptáků. Řada druhů ptáků už si navykla zejména ve městech a na vesnicích na to, že je lidé přikrmují, a teď začínají shánět potravu. A s přibývající zimou a ubývajícími zásobami toho, co je na stromech a v keřích, budou stále vděčnější.Slyšela jsem, že sýkorky dokážou vyštvat ostatní ptáky z krmítka.Když ptáci na krmítko přiletí, tak je tam samozřejmě určitá konkurence a silnější vyhrává.Je to tak, že sýkorka je nejčastějším obyvatelem našich krmítek, a tedy je také nejchytřejší?Sýkorky jsou velmi přizpůsobivé. Za poslední roky bylo pozorováno mnoho velmi zajímavých věcí. Třeba z Velké Británie je známo, že se naučily otvírat láhve s mlékem. Ve Velké Británii je zvykem, že ráno jezdí mlékaři nechávají lidem objednané mléko, uzavřené hliníkovou fólií, za dveřmi. A sýkorky se naučily propichovat nebo otevírat tyto láhve a přilepšovat si stravu.Co jim máme na krmítka nasypat, když už je vhodný čas?Nejlepší a nejjednodušší je slunečnice, případně pokud chodíme do obchodů s potravinami pro zvířátka, tak tam jsou nejrůznější směsi, které jsou pro přikrmování ptáků vhodné. A je dobré to kombinovat s lojovými koulemi.Možná kdo má zahradu, tak je dobré nechat i nějaké ovoce na stromech.Určitě ano, ovoce, které nesklidíme nebo na které už nemáme třeba vhodné bedýnky, za to budou ptáci, ale nejen ptáci, i další zvířata, velmi vděční. Když neshrabeme všechno listí, tak se v něm také zabydlí spousta zvířat, která nám potom příští rok pomohou s péčí o zahradu. Například právě ptáci nás zbaví spousty housenek a dalšího nevítaného hmyzu.Mluvíme o zahradách, ale krmítko lze instalovat i na balkoně v panelovém domě. Naučí se i tam létat ptáci? Je v tom nějaký rozdíl?Jde spíš o to, kolik ptáků se v místě nachází. Když někam krmítko nainstalujeme, tak většinou během týdne, dvou týdnů se tam nějací ptáci naučí létat. A za nimi přiletí další a další. Tedy chce to ze začátku trošku trpělivosti, ale prakticky není krmítko, na které by nepřilétávali ptáci.Máte nějaký speciální dalekohled na pozorování ptáků, nebo používáte jen své oči?Záleží na umístění krmítka, ne vždy je dalekohled nutný. Pokud máme okno se záclonou, tak můžeme ptáky klidně pozorovat bez jakéhokoliv dalekohledu. Pokud máme krmítko kousek dál, tak je vhodné si nějaký jednoduchý dalekohled pořídit. Blíží se Vánoce, takže takový dalekohled může být pro děti vítaným dárkem, který využijí po celý rok.Na jakého ptáčka se těšíte na krmítku nejvíc?Já osobně se těším na pěnkavu jikavce, což je jeden ze severní hostů, který k nám přilétá sice každou zimu, ale v různých počtech. Když je na severu zima tužší, tak je jikavců u nás hodně. Když je severní zima mírnější, tak je jich tady jen pár.Už se připravuje i sčítání ptáků na krmítkách?V lednu roku 2021 to bude už třetí ročník sčítání ptáků na krmítkách. A díky zvyšujícímu se zájmu se zvyšují i počty nasčítaných ptáků. V loňském roce bylo pozorováno přes 400 000 ptáků na krmítkách. Letos tajně doufám, že se nám podaří překročit magickou hranici 500 000 pozorovaných ptáků.\nPavla Kindernayová, Milan Baják\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zastupitelstvo městské části Praha 6 v pátek podpořilo jižní variantu trasy železnice od stanice Praha-Dejvice do stanice Praha-Veleslavín. Železnice má spojit Prahu s Kladnem a s Letištěm Václava Havla.",
  "text": "Podporovaná varianta počítá s vedením vlaků z Veleslavína tunelem pod střešovickým masivem až do Dejvic, tedy jižně od stávající železniční trati. Podle usnesení by měl být tunel ražený v celé délce podpovrchového vedení a pro ražbu má být využita technologie TBM, tedy tunelovací metoda, k níž se používají razicí štíty.Jižní variantu doporučily jako nejlepší z posuzovaných čtyř rovněž znalecké posudky, které připravil tým z České geologické služby a tým odborníků z Ruhrské univerzity v Bochumi pod vedením Markuse Thewese.Podle jejich závěrů vychází jižní varianta jako nejméně konfliktní vůči dotčenému území. „Zde v průběhu tunelu očekáváme lepší geologické podmínky, méně poruchových zón a vhodnější podmínky pro stavbu,“ řekl k jižní variantě tunelu na zasedání zastupitelstva Thewes. Tuto variantu na základě přednesených posudků doporučila zastupitelstvu i komise pro strategický rozvoj městské části.Dráha podle Správy železnic (SŽ) přinese Praze 6 mimo jiné zlepšení dopravní situace a dopravní obslužnosti. Podle náměstka ředitele Stavební správy západ SŽ Jakuba Bazgiera denně ubude 7,5 tisíce aut lidí, kteří dojíždějí do Prahy za prací, a naopak přibude až 2000 nových parkovacích míst. Na místě stávající železniční trati v uvedeném úseku vznikne podle Bazgiera tzv. zelená radiála, tedy volnočasová zelená páteř územím.SŽ odhaduje termín začátku stavby na rok 2025, a to v případě získání potřebných povolení, uvedl dále Bazgier. Zprovoznění železničního spojení na letiště předpokládá SŽ v letech 2028 až 2029. Dobu výstavby odhaduje na 24 až 30 měsíců. Odhadovaná cena pro úsek Výstaviště – Veleslavín je 13 miliard korun.V minulosti se i proti jižní variantě ohradila část obyvatel Prahy 6. Radní Eva Smutná, která zodpovídá za strategický rozvoj, památkovou péči a výstavnictví, na zasedání uvedla, že se nyní se zástupci veřejnosti o věci debatuje. „Po dnešním hlasování se můžeme společně se Správou železnic plně věnovat důležitým povrchovým úsekům, například v okolí Liboce,“ nastínila další postup Smutná.O modernizaci trati do Kladna a vybudování železničního spojení na letiště v Ruzyni se mluví už od 90. let. Nové spojení má být elektrizované, vedené po dvou kolejích a má umožnit provoz vlaků na letiště i na Kladno v desetiminutových intervalech.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Anglii začne od půlnoci platit další lockdown, ohlásil to premiér Boris Johnson ve svém videu z Downing Street. „Jsou před námi dosud nejtěžší týdny,“ řekl. Proto vyzval lidi, aby zůstali doma a pomohli tím zachránit další životy. Přestože ještě o víkendu premiér tvrdil, že školy jsou zcela bezpečné a jejich uzavření se neplánuje, také to oznámil ve svém pondělním videu. Tvrdá opatření by měla platit do poloviny února.",
  "text": "Termín konce opatření vybral premiér Johnson z toho důvodu, že tehdy by podle něj již měli vakcínu proti covidu-19 dostat všichni ve čtyřech hlavních rizikových skupinách.K uzavření prakticky všech typů škol dojde hned od úterý. Žáci a studenti přejdou na online výuku, na kterou byli zvyklí už z jarní či podzimní vlny koronaviru, připomíná server BBC. Otevřené zůstanou pouze mateřské školy.Trvalé bydliště budou moci lidé opustit pouze v případě potřeby nákupu nebo cest do práce. Premiér Johnson však vyzval zaměstnavatele, aby svým podřízeným v co největší možné míře povolili pracovat z domova.Vyhlášená opatření se týkají také restaurací. Ty budou moci i nadále připravovat jídlo s sebou, zakázán však bude prodej alkoholu.Kromě již zavřených vnitřních sportovišť se ve Velké Británii musí uzavřít také všechna venkovní sportoviště. Opatření se dotkne například golfových hřišť, tenisových kurtů a venkovních tělocvičen. Zakázány budou také všechny amatérské týmové sporty.Naopak výjimku dostal profesionální sport – pokračovat tak může například fotbalová Premier League.Opatření byla vyhlášena poté, co lékaři a experti doporučili zvýšit riziko nákazy koronavirem na nejvyšší pátý stupeň. Ve Velké Británii se totiž objevila mutace nového koronaviru, která se podle vědců přenáší o 50 až 70 procent snadněji.Za posledních 24 hodin Británie zaznamenala 58 784 potvrzených případů nákazy koronavirem a dalších 407 úmrtí s covidem-19. Celkem se infekce potvrdila již u více než 2,7 milionu lidí, zemřelých s covidem-19 eviduje Británie už 75 431.\naur, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český fotbalový reprezentant Antonín Barák přispěl v italské lize gólovou asistencí k domácímu vítězství Hellasu Verona 2:1 nad Crotone. Inter Milán remizoval ve šlágru 17. kola 2:2 na hřišti AS Řím a udržel před svým soupeřem druhé místo v tabulce. Na vedoucího městského rivala AC ztrácí tři body.",
  "text": "Barák po čtvrthodině hry navedl míč k pokutovému území a přihrávkou vyzval ke skórování Nikolu Kaliniče. O deset minut později přidal druhý zásah Federico Dimarco, nováček soutěže už po změně stran jen snížil.Hellas zůstává na devátém místě v těsném kontaktu s pohárovými příčkami. Crotone stále čeká na první venkovní vítězství v sezoně a je poslední.Juventus hrál celý druhý poločas proti oslabenému soupeři, protože na konci prvního dějství dostal za ostrý skluz červenou kartu Pedro Obiang. Obhájci titulu přesilovku brzy využili, ze střední vzdálenosti se trefil Danilo.V 59. minutě Juventus po více než sedmi letech inkasoval doma v početní převaze, prosadil se Grégoire Defrel. „Stará dáma“ ale přece jen potvrdila roli favorita, tři body jí zařídil v 82. minutě střídající Aaron Ramsey. V nastavení navíc přidal svůj 15. gól v sezoně nejlepší střelec Serie A Cristiano Ronaldo. Juventus se dostal na čtvrté místo, Sassuolo zůstává sedmé.Skóre utkání AS Řím - Inter Milán otevřel v 17. minutě křížnou střelou z hranice vápna Lorenzo Pellegrini. Asistenci si připsal Henrik Mchitarjan, který se stal po Harrym Kaneovi z Tottenhamu druhým hráčem, který v aktuální sezoně pěti nejprestižnějších evropských lig nasbíral alespoň osm branek a stejný počet asistencí.„Nerazzurri“ skóre otočili dvěma slepenými góly po změně stran. Nejprve se hlavou po rohovém kopu prosadil Milan Škriniar a další asistenci Marcela Brozoviče zužitkoval trefou o břevno Achraf Hakimi. Krajní bek Interu dal šestý gól v sezoně.Remízu ale zajistil Římanům v 86. minutě Gianluca Mancini. „Vlci“ zůstávají na třetím místě a ztrácí na Inter stále tři body.Kapitán Neapole Lorenzo Insigne proměnil v utkání s Udine penaltu a se 73 ligovými zásahy vyrovnal na sedmém místě klubových tabulek Brazilce Carecu. V prvním poločase srovnal Kevin Lasagna, a tak rozhodnutí přinesla až trefa Tiémouého Bakayoka z 90. minuty. Neapol díky tomu bodově dotáhla čtvrté Bergamo, Udine je třinácté.Italská fotbalová liga - 17. kolo:AS Řím - Inter Milán 2:2 (17. Lor. Pellegrini, 86. Mancini - 56. Škriniar, 63. Hakimi), Hellas Verona - Crotone 2:1 (16. Kalinič, 25. Dimarco - 55. Messias), Parma - Lazio Řím 0:2 (55. Alberto, 67. Caicedo), Udine - Neapol 1:2 (27. Lasagna - 15. Insigne z pen., 90. Bakayoko), Fiorentina - Cagliari 1:0 (72. Vlahovič), Juventus Turín - Sassuolo 3:1 (51. Danilo, 82. Ramsey, 90.+2 Ronaldo - 59. Defrel).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tenistka Karolína Plíšková vstoupila v Abú Zabí do nové sezony vítězstvím 6:2, 7:6 nad náhradnicí Despinou Papamichailovou z Řecka. Uspěla také Karolína Muchová, která si poradila 6:4, 6:1 s Dankou Koviničovou z Černé Hory.",
  "text": "Turnajová dvanáctka Muchová v duelu proti hůře žebříčkově postavené soupeřce první set vybojovala za tři čtvrtě hodiny.V druhém čtyřiadvacetiletá olomoucká rodačka ztratila první game, dalších šest ale získala a proměnila třetí mečbol. V druhém kole se 27. hráčka žebříčku utká s nenasazenou Darjou Kasatkinovou z Ruska.Šestá hráčka světa Plíšková se měla původně utkat se Soranou Cirsteaovou, Rumunka se ale odhlásila kvůli zranění břicha.Jako náhradnice proti turnajové trojce nastoupila Papamichailová a v prvním setu jí česká favoritka nedala šanci. Získala ho za 27 minut.Ve druhé sadě se Plíšková po úspěšném brejkbolu ujala vedení 5:3, ale nakonec musela o vítězství rozhodnout až ve zkrácené hře. Papamichailová, která figuruje až na konci třetí stovky pořadí WTA, totiž dokázala srovnat a bojovala i v tie-breaku.Ve zkrácené hře Plíšková využila až třetí mečbol a postoupila do druhého kola. V něm narazí na Anastasiu Gasanovovou z Ruska, která postoupila z kvalifikace a v prvním kole vyřadila Němku Monu Barthelovou.V druhém kole se mohly střetnout Vondroušová a Hradecká, ale obě vypadly. Jednadvacetiletá Vondroušová měla ve vyrovnaném duelu proti tradiční deblové parťačce Barbory Strýcové vítězství na dosah.Jednadvacátá hráčka světového žebříčku vedla ve třetím setu 5:3 a 30:15, za stavu 5:4 pak podávala na výhru v zápase, ale po obratu pětatřicetileté Sie Šue-wej musela zachraňovat alespoň tie-break. Ve zkrácené hře nicméně deblová světová jednička dominovala 7:3.Trojnásobná grandslamová vítězka ve čtyřhře Hradecká v Abú Zabí v kvalifikaci absolvovala první soutěžní singlové zápasy po roce a poprvé od února 2019 se představila v hlavní soutěži turnaje WTA Tour.Pětinásobná fedcupová šampionka, jíž patří v žebříčku dvouhry 495. pozice, ztratila v duelu s osmnáctiletou Kosťukovou pětkrát podání a prohrála za 80 minut.V Abú Zabí se ještě Hradecká představí ve čtyřhře s Renatou Voráčovou, Vondroušová utvořila deblovou dvojici s Muchovou.Do sezony ve čtvrtek vstoupí také světová šestka Karolína Plíšková, která bude hrát s Řekyní Despinou Papamichailovou. Její původní soupeřka Sorana Cirsteaová z Rumunska se odhlásila kvůli zranění břicha.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dozorující státní zástupce Tomáš Jarolímek zastavil trestní stíhání někdejšího generálního tajemníka Komunistické strany Československa Miloše Jakeše, bývalého předsedy vlády Lubomíra Štrougala a exministra vnitra Vratislava Vajnara. U prvního jmenovaného kvůli jeho smrti, u dalších dvou kvůli duševní chorobě. Informaci řekl serveru iROZHLAS.cz obvodní státní zástupce Jan Lelek.",
  "text": "Trestní stíhání zahájil v listopadu policejní Úřad dokumentace a vyšetřování zločinů komunismu. Kladl jim za vinu zneužití pravomoci, a to v souvislosti s používáním střelných zbraní na československých hranicích.„Státní zástupce u Miloše Jakeše s ohledem na to, že zemřel, rozhodl o zastavení trestního stíhání. Tam samozřejmě jiná možnost nebyla. Co se týče zbývajících dvou obviněných, tak tam rovněž rozhodl o zastavení trestního stíhání a to z důvodu nepřípustnosti trestního stíhání pro duševní chorobu, která nastala po spáchání činu. Trvale jim znemožňuje chápat smysl trestního stíhání,“ řekl serveru iROZHLAS.cz Jan Lelek.U Vajana a Štrougala prokázal nemoc znalecký posudek.Bývalý generální tajemník ÚV KSČ Miloš Jakeš pak zemřel letos v červenci. Bylo mu 97 let. Jak by případ dopadl, pokud by nezemřel, ale není podle Lelka jasné. „Jeho duševní stav nebyl zkoumán,“ upřesnil.Státní zástupce je zároveň přesvědčený o tom, že bývalí politici zneužili svého postavení. „Důkazy, které byly shromážděné, jsou silné natolik, že státní zástupce učinil závěr, že nepochybně byla naplněna skutková podstata trestných činů, pro které byly stíhány (tedy trestný čin zneužití pravomoci veřejného činitele pozn. red.),“ popsal.Doplnil, že rozhodnutí o zastavení trestního stíhání už doručili obhájcům obviněných a v těchto dnech se doručuje poškozeným. „Nabude-li to právní moci, bude to předloženo nejvyššímu státnímu zástupci, který to může do tří měsíců z důvodu nezákonnosti rušit,“ dodal.Kriminalisté tvrdí, že kvůli nečinnosti tří funkcionářů bylo od března 1976 do konce roku 1989 zastřeleno či roztrháno psy devět lidí, kteří se snažili překročit československé hranice, a nejméně dalších sedm lidí bylo zraněno.K roku 1976 vztahuje policie počátek trestné činnosti proto, že tehdy vstoupil v platnost Mezinárodní pakt o občanských a politických právech, který každému člověku zaručoval právo svobodně opustit kteroukoliv zemi včetně vlasti.„Byli si vědomi toho, že na státních hranicích Československé socialistické republiky dochází k používání střelných zbraní ze strany příslušníků Pohraniční stráže proti osobám, které se státní hranice snaží neoprávněně překročit za účelem opustit Československou socialistickou republiku. I přes to ze své pozice vedoucích představitelů Československé socialistické republiky nepřijali žádné opatření, kterým by používání střelných zbraní zabránili,“ uvedl v listopadu Lelek.\nDominika Kubištová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Stávající karanténa v Německu bude prodloužena nejméně do 31. ledna a opatření budou navíc zpřísněna. Novým celoněmeckým pravidlem pro ohniska nákazy koronavirem se stává omezení volného pohybu osob na maximální vzdálenost 15 kilometrů od domova, řekla po úterním jednání s premiéry spolkových zemí kancléřka Angela Merkelová.",
  "text": "Situace je podle Merkelové natolik vážná, že není možné nejen uvolňování restrikcí, ale je nutné naopak přikročit k dalšímu zpřísnění. Hlavním novým opatřením se stává právě omezení volného pohybu. To už v prosinci zavedlo Sasko, kde se koronavirus šíří nejrychleji.V okresech a městech, kde počet nových případů infekce přesáhne 200 na 100 000 obyvatel za sedm dní, bude omezen volný pohyb na maximální vzdálenost patnáct kilometrů od domova, pokud pro delší cestu nebudou mít lidé pádný důvod. Za takový důvod přitom nebudou uznávány nákupy, sport či turistika.Hranici 200 nových případů na 100 000 obyvatel za sedm dní překračuje nyní podle vládních dokumentů přes 70 z 410 německých okresů a měst.Ohnisky nákazy je nyní vedle Saska řada okresů v Durynsku, Bavorsku, Hesensku, Dolním Sasku a Braniborsku. V Bavorsku je za ohniska považováno například několik okresů sousedících s Českem, mimo jiné okresy Regen či Freyung-Grafenau.Na otázku novinářů, jak bude okruh pro omezení pohybu vypočítáván, odpověděla Merkelová, že opatření se týká místa, kde člověk žije. Z praktických důvodů se podle ní ve velkých městěch, jakým je Berlín, nebude vypočítávat přesná vzdálenost. „Bydlištěm je zkrátka Berlín. Žádné hranice uvnitř města určovat nebudeme,“ řekla. Dodala, že smyslem opatření je co nejvíce omezit kontakty veřejnosti.Dalším novým opatřením je zpřísnění cest do Německa z rizikových oblastí, ke kterým patří i Česká republika. Od 11. ledna bude při příjezdu vyžadován koronavirový test, který nebude starší 48 hodin. Test si lidé budou moci nechat udělat i v Německu bezprostředně při příjezdu. Ani negativní test ale neznamená, že se člověk může vyhnout karanténě. Ta bude nadále povinná, možné ji ale bude ukončit po pěti dnech dalším negativním testem. Bez následného druhého testu bude karanténa trvat deset dní.Německo rovněž omezuje soukromá setkání. Nyní se může bez započítání dětí sejít pět lidí ze dvou domácností, nově bude moci na návštěvu jen jeden člověk z cizí domácnosti.Zavřené zůstávají restaurace a obchody, které neprodávají zboží denní potřeby. Tyto obchody spolu s restauracemi jsou uzavřené od 16. prosince, kdy Německo zpřísnilo karanténu zavedenou od listopadu. Povolená zůstávají výdejová okénka.Do škol se prozatím do konce ledna nevrátí školáci, stejně tak zůstávají zavřené školky. Saský premiér Michael Kretschmer po jednání s Merkelovou řekl, že Sasko ruší únorové zimní prázdniny, náhradou ale prodlouží velikonoční volno.„Měsíce leden, únor a březen, které jsou před námi, budou od každého vyžadovat ještě hodně trpělivosti a kázně,“ upozornili Merkelová a zemští premiéři ve společném prohlášení. Dokument uvádí, že šíření infekce se výrazně změní až tehdy, když bude proočkována podstatná část mladší populace. Kancléřka také zopakovala, že cílem vlády je vrátit se pod hranici 50 nových případů na 100 000 obyvatel v sedmidenním období, nyní Německo podle Institutu Roberta Kocha (RKI) vykazuje v průměru téměř 135 nových případů na 100 000 obyvatel za sedm dní. „Tento cíl zůstává, abychom mohli přerušit řetězec šíření nákazy,“ dodala Merkelová. Hranici pod 50 nových případů na 100 000 obyvatel za sedm dní považují odborníci za zlomovou, aby byla pandemie pod kontrolou. Takovou hodnotu mají podle RKI zhruba dvě desítky německých okresů.O dalším vývoji karantény rozhodnou zemští premiéři s Merkelovou 25. ledna. Již nyní je ale podle analytiků jisté, že přinejmenším část karanténních opatření bude platit i po 1. únoru.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zakázali pořizování fotografií, vypnuli bezpečnostní zařízení a platit se smělo výhradně v hotovosti, pořadatele nelegálních diskoték v době uzávěry ve Francii však prozradila vysoká faktura za energie. Obžaloba žádá trest osm měsíců vězení a pokutu 5000 eur (zhruba 131 000 korun), napsala v pátek agentura AFP.",
  "text": "Zábavní podnik César Palace v Grenay na severu Francie patří rodině Romerových, dvacetiletý Lenny Romero u výslechu tvrdil, že pozval „pár přátel“ a za zbytek prý může „šeptanda na sociálních sítích.“ Policie za období od dubna do listopadu zaznamenala 22 případů zvýšeného odběru energie, podle svědků na místě bývalo na 150 lidí. Ve Francii musí být kulturní zařízení včetně diskoték kvůli epidemii koronaviru již deset měsíců zavřené.Diskotéku vede Lennyho sestra Alyson, které hrozí šestiměsíční podmínka a která důsledně tvrdí, že o ničem nevěděla. Oba sourozenci jsou obviněni z nerespektování uzavření podniku, nelegálního zaměstnání servírek a hudebníků, ohrožení života a podvodu. Na večírek v paláci César upozornil barman z jiného podniku. Verdikt soudu padne 22. ledna.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nemocnice Zlínského kraje začaly převážet pacienty s koronavirem do sousedních krajů. Ve všech čtyřech zařízeních zbývá dohromady už jen osm lůžek s plicními ventilátory a 50 lůžek s kyslíkem. Ve vysílání Radiožurnálu o tom informoval předseda představenstva krajských nemocnic Radomír Maráček. Podle něj je hlavním problémem nedostatek personálu.",
  "text": "„Zavřeli jsme z nedostatku personálu oddělení, takže máme v tuto chvíli třeba jen ve zlínské nemocnice pět oddělení, která jsou prázdná, vybavená. Jsou tam lůžka a veškerý potřebný materiál, ale protože nemáme personál, nejsme schopni je provozovat,“ vysvětlil Maráček.Do nemocnic v Brně a v Olomouci se zatím podle něj přesunul více než tucet hospitalizovaných. Lékaři pacienty k převozu vybírají podle jejich zdravotního stavu a schopnosti transportu.„Funguje to tak, že začne pracovat koordinační skupina při ministerstvu zdravotnictví a ta bude přerozdělovat pacienty, co potřebují pomoc,“ potvrdil hejtman Zlínského kraje Jiří Čunek z KDU-ČSL. Podle něj zbývá v tuto chvíli ve Zlínském kraji asi padesát volných lůžek, ke kterým mají nemocnice personál.„Pak bude muset nastat scénář, kterého se asi všichni bojí – že se sníží kvalita péče. Pokud budou kapacity zaplněny, tak nastane scénář, co se označuje jako italský,“ dodal Radomír Maráček.\nVendula Vrbová, Veronika Žeravová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "O nejlepší český výsledek v 6. etapě Rallye Dakar se čtvrtým místem mezi kamiony postaral Aleš Loprais. Martin Macík byl ve stejné kategorii sedmý a klesl v průběžném pořadí ze třetího na čtvrté místo. Loprais je hned za ním. Ještě větší propad potkal Martina Prokopa, který zaostal za nejrychlejším Španělem Carlosem Sainzem o více než 86 minut a propadl se na desáté místo mezi automobily.",
  "text": "„Bohužel, šestá etapa je průšvih. Měli jsme dva defekty, což byla jen časová ztráta, ale přišli jsme o tři poloosy. Jednu jsme zvládli vyměnit, ale 500 metrů před cílem odešla třetí a nebyla možnost se dostat do cíle. S pomocí místních lidí jsme se dostali přes dunu a pak jsme ukecali jednoho závodníka, aby nás na laně dovezl do cíle,“ řekl zklamaný Prokop. „Ztratili jsme hodně času, všechno je v háji,“ doplnil.V první chvíli si myslel, že pro něj rallye končí. „Smůla se nám zase nalepila na paty a bohužel pořádně,“ řekl jezdec týmu Benzina Orlen, který měl s poloosami problém i v minulém ročníku.„Už jsme se těšili, že jsme v cíli, ale bohužel přišla třetí poloosa i s požárem, který jsme museli hasit. A nemohli jsme jet dále. Už to vypadalo, že jsme skončili úplně, ale naštěstí jsme se dostali do cíle,“ dodal Prokop.Druhý etapový triumf si připsal trojnásobný dakarský vítěz a obhájce prvenství Sainz, který porazil druhého Jazída Radžhího ze Sáúdské Arábie o více než čtyři minuty. V čele je i nadále třináctinásobný vítěz Dakaru Stéphane Peterhansel z Francie. Rychlejší než Prokop byl i Tomáš Ouředníček, kterému patří 33. místo.Kategorii kamionů ovládli ruští jezdci týmu Kamaz, kteří obsadili první tři místa a všechny medailové pozice drží i v průběžném pořadí. Se ztrátou 5:43 minuty za nejrychlejším Airatem Mardějevem dojel čtvrtý Loprais, sedmý Macík ztratil 12:30 minuty. Nedařilo se ve čtvrtek nejrychlejšímu Čechovi Martinu Šoltysovi, který za Mardějevem zaostal o více než hodinu.„Tempo je obrovské. Letěli jsme dobře. Asi na stém kilometru jsme měnili pneumatiku, ale dali ji za pět minut. Mírně nás zdržovala auta. Chtěli jsme pošetřit Karla, takže jsme tolik neskákali. Ale tempo jsme drželi,“ řekl Macík, který zažil i jeden kritický moment. Ve vysoké rychlostí vlétl do díry v zatáčce.„Katapultovala nás, tipujeme, 20 metrů. Vznesli jsme se po zadních kolech a viděli jenom nebe. Ale naštěstí přistání dobré. Nic jsme neutrhli. A jelo se dál,“ oddechl si člen týmu Big Shock! Racing.Nejlepším českým motocyklistou byl tradičně Martin Michek, který zajel šestnáctý čas a celkově klesl na 18. místo. Původně byl patnáctý, ale dostal minutovou penalizaci za nedodržení předepsané maximální rychlosti.„Nedobrzdil jsem ve speciálce. Bylo to kvůli kamenu, místo brždění jsem musel přidat, abych ho přeskočil a nespadl,“ vysvětlil Michek. I tak měl radost, že poprvé dojel dakarskou etapu s odstupem pod deset minut za vítězem. „Což je bomba. S penalizací jsem ale přes deset minut,“ řekl jezdec týmu Orion Moto Racing Group.Novým lídrem průběžného pořadí se stal v pátek sedmý Australan Toby Price. Poslední etapu před dnem volna vyhrál Joan Barreda ze Španělska, Michek zaostal na trati za továrním jezdcem Hondy o 9:28 minuty.O celkové vedení přišel Kevin Benavides, který byl o 25 sekund pomalejší než nejrychlejší český motocyklista. Jednatřicetiletý Argentinec pokračuje v soutěži od čtvrtka se zlomeným nosem. Price, dvojnásobný dakarský vítěz a třetí muž loňského konečného pořadí, má na druhého Benavidese náskok dvě a čtvrt minuty.Původně měli v pátek účastníci 43. ročníku rallye absolvovat 448 km dlouhou rychlostní zkoušku, organizátoři však po předešlé náročné etapě měřený úsek o sto kilometrů zkrátili a posunuli ranní start o 90 minut.Rallye Dakar - 6. etapa (Burajda - Háil, 618 km celkově/348 km rychlostní zkouška):Automobily: 1. Sainz, Cruz (Šp./Mini) 3:38:27, 2. Radžhí, von Zitzewitz (S. Arábie, Něm./Toyota) -4:03, 3. N. Al-Attíja, Baumel (Kat., Fr./Toyota) -7:16, ...33. Ouředníček, Křípal (ČR/Toyota) -1:07:29, 39. Prokop, Chytka (ČR/Ford) -1:26:09.Průběžné pořadí: 1. Peterhansel, Boulanger (Fr./Mini) 22:14:03, 2. N. Al-Attíja, Baumel -5:53, 3. Sainz, Cruz -40:39, ...10. Prokop, Chytka -2:29:07, 39. Ouředníček, Křípal -11:31:51.SSV: 1. Ch. Al-Attíja, Ceci (Kat., It./Can-Am) 4:20:46.Průběžné pořadí: 1. Domzala, Marton (Pol./Can-Am) 27:04:29.Prototypy: 1. Quintero, Zenz (USA, Něm./OT3) 4:20:23, ...14. Enge, Tošenovský -33:38, 15. Macháček, Vyoral (všichni ČR/Can-Am) -33:38.Průběžné pořadí: 1. Domzala, Marton 27:04:29, ...16. Macháček, Vyoral -3:33:08, 20. Enge, Tošenovský -11:47:58.Motocykly: 1. Barreda (Šp./Honda) 3:45:27, 2. Branch (Botsw./Yamaha) -13, 3. Sanders (Austr./KTM) -53, ...16. Michek -10:28, 29. Engel -37:07, 30. J. Brabec (všichni ČR/KTM) -37:14, 38. Podmol (ČR/Husqvarna) -57:16, 40. Pabiška (ČR/KTM) -1:07:10, 59. Lhotský (ČR/Husqvarna) -5:52:40.Průběžné pořadí: 1. Price (Austr./KTM) 24:08:43, 2. K. Benavides (Arg./Husqvarna) -2:16, 3. Cornejo (Chile/Honda) -2:57, ...18. Michek -48:22, 26. Engel -2:19:43, 37. Pabiška -5:05:25, 43. Podmol -6:43:37, 54. Lhotský -10:14:36.Čtyřkolky: 1. Giroud (Fr./Yamaha) 4:50:24, ...8. Kubiena (ČR/Yamaha) -35:46Průběžné pořadí: 1. Cavigliasso (Arg./Yamaha) 29:15:55, ...7. Kubiena -3:40:15.Kamiony: 1. Mardějev 4:08:52, 2. Sotnikov -1:08, 3. Šibalov (všichni Rus./Kamaz) -4:49, 4. Loprais (ČR/Praga) -5:43, ...7. Macík -12:30, 12. Valtr st. (oba ČR/Iveco) -55:11, 14. Šoltys (ČR/Tatra) -1:02:33.Průběžné pořadí: 1. Sotnikov 24:26:18, 2. Šibalov -37:34, 3. Mardějev -1:01:43, 4. Macík -1:02:33, 5. Loprais -1:07:00, ...10. Šoltys -2:32:45, 12. Valtr st. -4:39:16.Klasik (jízda pravidelnosti): 1. Klymčiw, Vlček (ČR/Škoda) 91 bodů.Průběžné pořadí: 1. Douton, Etienne (Fr./Buggy) 587, ...6. Klymčiw, Vlček 5201.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česko se opět stává světovým rekordmanem – v poměrně tvrdém lockdownu zaznamenává rekordní přírůstky pozitivních. Podle biochemika Jana Konvalinky jde o důsledek toho, že opatření přišla příliš pozdě a byla příliš malá. „A pak rozvolnění v prosinci bylo nešťastné, nerozumné. Cena, kterou za to platíme, je bohužel krvavá,“ říká.",
  "text": "Efekty současných přísných opatření by se podle něj měly dostavit v druhé polovině příštího týdne, kdy by měly počty nakažených začít klesat.„Myslím, že je to poslední velká vlna, ale neříkám to nějak radostně. Máme asi 2,5 milionu lidí, kteří prošli chorobou. Nyní se to rozjíždí tempem ve statisících. Čili po skončení této vlny, někdy na konci ledna, budeme mít pravděpodobně velkou část populace, která chorobou projde. My vlastně, a říkám to nerad, neřízeně děláme promořování,“ konstatuje prorektor Univerzity Karlovy pro vědu a výzkum.„Cena, kterou za to platíme, je obrovská. Máme jeden z největších počtů pozitivně testovaných na celém světě a za poslední týdny jsme asi na pátém místě v počtu obětí na milion obyvatel,“ dodává.Problémem podle něj je, že se málo testuje. „Už mi připadá trapné se opakovat. Kapacity na testování máme veliké, ale nemáme pobídky, motivace k tomu, aby si lidé testovali. Nefunguje trasování, protože průměrný počet kontaktů, které lidi hlásí, jen 0,7. To vypadá, že každý čtvrtý nakažený vůbec nikoho nepotkal. To je prostě nesmysl,“ říká a pokračuje:„Je na tom vidět, že lidé nechtějí hlásit své kontakty, protože se obávají, že je dostanou do existenčních nebo jiných problémů. My nemáme dobré kompenzace pro lidi, kteří odchází do karantény, a nemáme motivace pro lidi, kteří se dobrovolně budou sami hlásit. Obávám se, že to dopadne jako v listopadu, že se zarazíme zdánlivě na 17 nebo 20 tisících pozitivně testovaných, ale nebude to odrážet realitu,“ naznačuje.Jestli je za vysokými přírůstky pozitivních případů to, že do Česka dorazil výrazně nakažlivý britský kmen viru, nelze podle Konvalinky potvrdit.„Nevíme, bohužel. Je to tím, že málo sekvenujeme virové kmeny. Nemáme tak přesnou představu o tom, jaké se u nás objevují. Ale lze předpokládat, že už tady je. Zdá se však, že ještě ne příliš mnoho,“ míní.Je to ale důvod, proč by si Česko mělo velmi pospíšit s očkováním. „Protože nové varianty viru – ať už britská nebo jihoafrická, která vypadá ještě nebezpečněji – jsou možná o polovinu, možná o 70 procent infekčnější,“ upozorňuje s tím, že šíření tohoto viru se nedá běžným lockdownem zastavit.To je podle Konvalinky také důvod, proč se v Británii rozhodli očkování urychlit podáním jen jedné dávky vakcíny.„S druhou počkají několik měsíců, až naočkují větší počet lidí. Podle klinických testů se totiž ukazuje, že po 14 dnech už po první dávce je člověk chráněn ze 70, možná až 90 procent. Je to trochu riskantní varianta, ale epidemiologové v Británii se rozhodli, že je situace tak kritická, že je třeba zastavit šíření infekční varianty za každou cenu,“ dodává.Mohlo by Česko také zvažovat tuto cestu? „Není to moje odborná expertiza, jsem opatrný. Já bych ale asi do toho šel. V situaci, ve které jsme se smrtností, s počtem infikovaných, bych co nejrychleji naočkoval co největší počet lidí alespoň jednou dávkou,“ říká biochemik.Konvalinka přiznává, že očkování se v Česku rozjíždí mnohem pomaleji, než by bylo zapotřebí. Přesto pokládá za možné, že do konce léta bude naočkováno 8 milionů lidí.„Musíme udělat všechno pro to, aby se to zvládlo. Pořád si myslím, že se to dá udělat. Považuju to za možné, protože znám fantastické praktické lékaře, vidím nadšení, nasazení mediků a lidí, kteří se kolem té věci pohybují. My to nakonec zase jako obvykle zvládneme. Ale zvládneme to improvizací, obrovským nasazením a zvládneme to později, než bychom to bývali museli zvládnout. A doplatí na to lidé, protože budou zbytečně umírat,“ soudí Konvalinka.Jaké vakcíny teď má Evropa a jaké by měla mít? Proč se nesmí kombinovat očkovací látka z více lahviček? Celý rozhovor Barbory Tachecí si můžete poslechnout ze záznamu.\nBarbora Tachecí, kbr\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Co jiného mohli občané čekat od pondělního rokování vlády než kompromis? A jako po každém takovém polovičatém výsledku budou slyšet hlasy spíše nespokojené.",
  "text": "Jak od těch, kteří vidí riziko výjimek při přechodu na čtvrtý stupeň protiepidemického systému (PES) a jsou pro přísnější podmínky.Tak z tábora, kterého se další uzavírka asi dotýká nejvíc, tedy provozovatelů restaurací a hotelů. Kteří mohou poukazovat hlavně na nadále zpřístupněné supermarkety. Byť fungující v omezeném režimu a při rouškové povinnosti, které ovšem s konzumací v hospodách samozřejmě nejde dohromady.Ministři těžko mohli zhoršená čísla ignorovat, jen si museli více méně vybrat. A sáhli raději po uvolnění předvánočních nákupů, takže tím jakž takž upokojili širokou veřejnost i obchodníky.Pro restauratéry zase nachystali vyšší finanční kompenzaci. Přičemž těm byl dopřán navíc menší bonus, protože nemusí zavřít už ve středu, jak se proslýchalo, ale až po pátečním večeru.Takže suma sumárum jde o kompromis takřka klasický, a jak řečeno, více méně očekávatelný.Jak pravil ministr zdravotnictví, je třeba minimalizovat rizika zdravotní i ekonomická. To však, podobně jako rouška při jídle v restauraci, těžko ideálně skloubit. A tak je resultát chtěj nechtěj polovičatý.Jestliže je totiž zdravotní hledisko primární, a o tom těžko vést spor, pak by přece jen mělo dojít k ostřejší variantě. Tedy do vakcinace.Ta se snad sice konečně blíží, ale ve velkém nastane až za pár měsíců. Do té doby si lze snadno představit, že se na houpačce uvolnění a opětného přitažení šroubů budeme pohybovat i nadále. Při úměrně k tomu narůstajícímu obecnému rozladění.Vláda, a i premiér to dávno doznal, se během léta nechala slibně vypadajícím stavem zcela ukolébat. A na konci prázdnin se nedokázala odhodlat k razantnějšímu přístupu. Po kterém ovšem, ruku na srdce, široká veřejnost rozhodně netoužila.Že to měl Babišův tým srdnatě nebrat na vědomí, a už vůbec nemyslet na říjnové volby, ví dnes nejspíš kde kdo. Mnoho se od té doby v přístupu vlády ovšem nezměnilo a jak to vypadá, vlastně pouze čeká na spásonosnou vakcínu. Což se ale třeba o sousedech v Německu říct rozhodně nedá.Autor je komentátor Českého rozhlasu\nOndřej Konrád\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "K násilí a podpoře Donalda Trumpa všemi možnými způsoby vyzývali na sociálních sítích dlouhé týdny, ve středu přišla jejich příležitost. Představitelé americké krajní pravice spolu s dalšími příznivci dosluhujícího amerického prezidenta vtrhli do budovy Kongresu, kde právě probíhalo jinak rutinní zasedání, jež mělo stvrdit výsledek prezidentských voleb. Kdo byl mezi extremisty, kteří obsadili ikonický Kapitol, a jaké jsou jejich příběhy?",
  "text": "„Naše země toho měla už dost… Nemůžete uznat porážku, když jde o krádež,“ prohlásil Donald Trump k tisícům příznivcům během 70minutového vystoupení, které následně odstartovalo útok na americký Kongres.Jen krátce po projevu před Bílým domem, který Trump ukončil výzvou k pochodu svých příznivců k budově Kapitolu, ožily i sociální sítě Gab a Parler – v Česku ne příliš známé platformy, kam se po zásazích Twitteru nebo Facebooku proti šíření falešných zpráv a konspiračních teorií začali přesouvat extremisté i stoupenci krajní pravice.Právě tam se útok na Kapitol, kde právě probíhalo jednání o stvrzení výsledků listopadových prezidentských voleb, začal organizovat.Podle deníku The New York Times zahltily Gab a Parler stovky příspěvků vyzývající k napadení Kongresu, ale i pokyny, kterým ulicím se vyhnout nebo jaké přinést náčiní potřebné například k vypáčení dveří. Někteří z Trumpových příznivců se pochlubili také tím, že jdou do žalostně zabezpečeného Kapitolu ozbrojení.Výzvy k ovládnutí ikonické stavby a násilí vůči členům Kongresu na těchto online platformách kolovala už týdny předtím. To vše za značného přispění dosluhujícího prezidenta Spojených států Donalda Trumpa, který opakovaně odmítl vystoupit proti myšlenkám a stoupencům konspirační teorie QAnon či krajně pravicové skupiny Proud Boys.Příkladem za všechny se stala první televizní debata s demokratickým protikandidátem Joem Bidenem, během které Trump - namísto distancování se - členům Proud Boys vzkázal: „Stáhněte se a čekejte.“Tato stupňující se aktivita a agresivita extremistů na sociálních sítích se ve středu nakonec převtělila do reálných činů. Výsledkem je bezprecedentní útok na Kapitol, hromadné zatýkání a čtyři mrtví.Zatímco se demonstranti volně procházeli po chodbách Kongresu, pořizovali si snímky se sochami amerických politických velikánů a vybízeli na sociálních sítích k příchodu dalších „trumpistů“, vody rozčeřil Trumpův tweet odkazující na viceprezidenta Mikea Pence.Na republikánského politika Trump v minulých dnech opakovaně tlačil, aby během jednání Kongresu odmítl započítat volitele z některých států, a odvrátil tak stvrzení výhry Joea Bidena v listopadových volbách.V příspěvku zveřejněném přesně ve 14:24 napsal, že Pence „neměl dost odvahy udělat to, co měl“. Krátce na to se na síti Gab začaly sdílet desítky zpráv vyzývající demonstranty v budově Kapitolu, aby viceprezidenta dopadli.„Kde je Pence?“ ozývá se na videích pořízených uvnitř Kapitolu, které Trumpovi stoupenci nahráli na sociální sítě. Při hledání republikána, který prezidentovu naléhání nevyhověl, ale výtržníci úspěšní nebyli.Identitu většiny z těch, kteří ve středu násilně vtrhli do budovy Kapitolu, se prozatím nepodařilo odkrýt. Mezi extremisty se nicméně objevily i tváře známé z dřívějších protestů a násilných střetů po celé zemi.Jedním z nich je podle serveru Daily Beast Tim Gionet – představitel směru alt-right, který spojuje krajně pravicové a nacionalistické hnutí. Na sociálních sítích velmi aktivní neonacista známý pod pseudonymem „Baked Alaska“ vysílal živě z jedné kanceláří budovy Kongresu.Gionetův 20minutový přímý přenos, na kterém je mimo jiné vidět, jak si jeden z policistů fotí selfie s výtržníky, sledovalo na 16 tisíc lidí.Gionet nebyl vždy Trumpovým podporovatelem. Ještě několik let zpátky podporoval hnutí Black Lives Matter vystupující proti rasové nerovnosti, a pracoval dokonce pro americký zpravodajský server BuzzFeed. Právě ten z něj ale měl „udělat monstrum“, jak Gioneta před třemi lety citoval web Business Insider (BI).„Věc, která mě k Trumpovi skutečně přitáhla, byl jeho postoj proti politické korektnosti,“ řekl tehdy v rozhovoru pro BI stoupenec alternativní pravice, který si na paži dokonce nechal tvář Donalda Trumpa vytetovat.Možná největší pozornost mezi extremisty v Kapitolu poutal muž s pomalovaným obličejem a kožešinou s rohy na hlavě. Jake Angeli, který je kvůli svému kostýmu známý pod jménem „Q-Šaman“, je známým šiřitelem konspirační teorie QAnon.Stoupenci proudu, který propojuje hned několik pravicových konspiračních teorií, mimo jiné tvrdí, že je svět řízen spolkem satanistických pedofilů zneužívajících děti – mezi nimi Hillary Clintonovou, Barackem Obamou a Georgem Sorosem. V čele tajného tažení proti tomuto zločinnému spolku přitom podle přívrženců QAnonu stojí právě Trump.Na záběrech ze Senátu je mimo jiné vidět, jak Angeli pózuje s vlajkou v ruce, zatímco před ním leží jiný z Trumpových příznivců s kšiltovkou „Make America Great Again“.Po vyklizení Kapitolu se s Angelim telefonicky spojil novinář kanadského deníku Globe and Mail Adrian Morrow, podle kterého policie nakonec vzdala snahy jim ve vstupu do Senátu zabránit. „Řekl, že ho pak policisté slušně požádali, aby odešel, a pustili ho bez zatčení,“ napsal Morrow na twitteru.Dvaatřicetiletý Angeli, který pochází z Arizony, je jedním z nejviditelnějších podporovatelů Donalda Trumpa.Muž, který se v minulosti snažil prorazit mimo jiné jako herec, je často vidět před Arizonským státním kongresem, kde se snaží mezi lidmi šířit konspirační teorie hlásané QAnonem. Objevil se také na několika Trumpových mítincích a v listopadu se na sociálních sítích dokonce objevila fotka, na které si podává ruku s Trumpovým právníkem Rudim Guilianim.Americkým médiím a pozorovatelům se podařilo identifikovat také několik dalších stoupenců krajní pravice, kteří se ve středu do Kapitolu dostali. Mezi nimi je i dvaadvacetiletý autor podcastu „America First“ Nick Fuentes. Do února loňského roku měl i vlastní kanál na YouTube, kvůli nenávistným projevům mu ho ale zrušili.Fuentes se hlásí ke „Groypers“ – skupině se zeleným žabákem ve znaku, která hlásá bílou nadřazenost, brojí proti imigraci i právům homosexuálů. Bývalý student Bostonské univerzity často vystupuje také na mítincích na podporu Donalda Trumpa.„Slibujeme, že pokud Republikánská strana neudělá vše, co je v jejích silách, aby udržela Trumpa v úřadu, tak Republikánskou stranu zničíme,“ hlásal Fuentes do megafonu během prosincového shromáždění ve Washingtonu, zatímco Trumpovi příznivci kolem něj v rukou třímali transparenty s nápisy „Stop the Steal“ (Zastavte tu krádež) odkazující na podle nich zfalšované prezidentské volby.Vedle viditelných tváří americké krajně pravicové scény se do Kapitolu dostala i řada dalších neonacistů, kteří doposud známí nebyli. Jeden z mužů do Kapitolu přišel v černé mikině s bílou lebkou a nápisem „Camp Auschwitz – Work brings freedom“ (Tábor Osvětim – práce osvobozuje).\nEliška Kubátová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministr Karel Havlíček (za ANO) byl na tiskové konferenci, na níž vláda ohlašovala přechod do přísnějšího režimu protikoronavirových opatření, dotázán, proč vláda pomoc podnikatelům štěpí na jednotlivé položky spojené s nájemným, mzdami a podobně. A proč raději nevolí způsob pomoci německý, kde podnikatelé dostávají jednu částku odpovídající stanovenému procentu tržeb z téhož měsíce předchozího roku.",
  "text": "Ministr odpověděl rádoby ekonomickým ptydepe, s nímž i ekonom musel mít problémy, a poukazem na to, že přece německý ministr hospodářství Peter Altmaier se nechal slyšet, že zmíněný způsob pomoci státní rozpočet už dál neutáhne.Možné je, že si německý ministr kdesi povzdechl. Jeho povzdech jsem ale nenašel. Za to jsem se dočetl, jak oznamuje, že vláda v souvislosti se zpřísněním opatření proto nákaze zvedla horní hranici pomoci každému potřebnému podnikateli z 200 tisíc na půl milionu eur měsíčně, a jeho vládní kolega, ministr financí Olaf Scholz dodal, že vláda pro tyto účely uvolnila celých 11 miliard eur na každý měsíc.V rozhovoru pro stanici Deutschlandfunk si Altmaier dokonce pochvaloval, jak velkoryse pojatá pomoc umožnila, aby se po jarní recesi, způsobené pádem dodavatelských řetězců a rozsahem snad největší od konce války, ekonomika rychle vzpamatovala, a jak je přesvědčen, že pokračování ve způsobu této pomoci zabrání zopakovat si za pár měsíců letošní jaro. Kromě gastronomie, hotelnictví a nepotravinářského maloobchodu ekonomika běží a oblastem opatřeními postiženým se dostane pomoci dokonce zvýšené. Kdybych byl očekával poctivou odpověď, byl bych věřil, že Havlíček alespoň náznakem připustí, že v našem případě jde o jakousi umanutost. Česká státní správa je ovládána notorickou nedůvěrou k českému obyvatelstvu, prý připravenému poskytnuté peníze, pokud je nedostane ke konkrétnímu účelu, všelijak vychytrale zašantročit.Výsledkem je neuvěřitelná byrokracie a ještě neuvěřitelnější rychlost, s níž pomoc přichází. Mnozí podnikatelé mohou být vůbec rádi, pokud ještě existují, že pomoc jim na jaře přislíbená přichází nyní v pozdních podzimních měsících.Německý majitel hotelu nebo restaurace tak má daleko větší operační prostor, byť, jak se nám pokusil namluvit náš dvojmocný ministr, ten český prý v součtu dostane peněz zhruba stejně. Bankrotu ale nezabrání pouze částka, rozhodující je způsob a možnost s ní pružně nakládat. Té byl český podnikatel ve prospěch českého byrokrata zbaven.Altmaier přiznal chybu, že vláda podobně jako vláda česká, praktikující koronavirovou politiku stylem STOP-GO, jak ji označil předseda německých liberálů Christian Lindner, tedy na houpačce, v sobě nenašla dostatek odvahy, když bylo zapotřebí přitvrdit. Našel alespoň odvahu to přiznat.Něco takového se ve Strakovce nenosí, není to tam prý „salonfähig“.Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dvěma státním vysokým školám rostly náklady na provoz, i když se jim nedařilo naplnit vzdělávací potřeby policie a armády. Vyplývá to z prověrky, o které v pondělí informoval Nejvyšší kontrolní úřad. Zásadním problémem podle zprávy je počet absolventů Univerzity obrany a Policejní akademie, kteří nenastoupí mezi vojáky a policisty. Resorty vnitra a obrany podle úřadu nesledují, jestli školy fungují efektivně.",
  "text": "Policejní akademie v Praze a Univerzita obrany v Brně jsou jediné dvě státní vysoké školy v Česku. Prvně jmenovaná spadá do rozpočtu ministerstva vnitra, druhá je financována z kasy ministerstva obrany.Podle Nejvyššího kontrolního úřadu (NKÚ) pracovalo u policie v letech 2016–2019 třikrát více vysokoškolsky vzdělaných policistů, než je potřeba.„Výsledkem je podle ministerstva vnitra vysoká fluktuace a dřívější odchody ze služebního poměru. Ministerstvo ale tuto situaci nezohlednilo a nastavilo počty studentů přijímaných na Policejní akademii tak, že neodpovídaly skutečným potřebám policie,“ píšou kontroloři ve zprávě.Přes 40 procent policistů si během výkonu služby volilo jinou vysokou školu, protože ministerstvo vnitra nevyžadovalo absolvovaný obor právě z Policejní akademie.„Navíc resort včetně policie nepovažoval Policejní akademii za profesní akademii policistů,“ uvádí NKÚ. Náklady na provoz akademie ale v letech 2016–2019 rostly. Ve vedoucích pozicích policie se uplatnilo pouze 21 procent absolventů státní akademie.Podle kontrolorů má podobné problémy i brněnská Univerzita obrany. „Počet jejích absolventů vojáků v letech 2016 až 2019 klesal a požadavky ministerstva obrany na počet přijímaných studentů se dařilo plnit pouze z 64 %. Počet neobsazených míst pro vysokoškoláky v armádě ale vzrostl za toto období o 15 %.“Na rozdíl od Policejní akademie se v armádě uplatnil výrazně větší počet vystudovaných důstojníků. Obdobně ale narostly náklady, a to až o 188 milionů korun.„Přestože se vynakládané prostředky zvyšovaly, nezabýval se ani jeden z resortů tím, jak efektivně státní vysoké školy fungují,“ konstatuje úřad. Oba resorty měly více sledovat hospodaření s nemovitostmi, náklady na studenta. Ministerstva se ale výsledkům brání.„Areál Lhotka, se kterým Policejní akademie hospodaří, je multifunkční areál, který, vedle Policejní akademie ČR, využívají i jiné útvary policie a ministerstva vnitra a v žádném případě nelze hovořit o jeho nehospodárném využívání,“ sdělil Jiří Korbel z tiskového oddělení ministerstva vnitra. Uvedl, že s ohledem na rostoucí náklady na údržbu a provoz areálu Policejní akademie ČR a míru inflace, se reálný rozpočet této organizační složky státu nezvyšuje.Podle mluvčího ministerstva obrany Jana Pejška je opakované vytknutí snižujícího se počtu absolventů a naopak zvyšující se rozpočet Univerzity obrany v letech 2016 až 2019 logickým dopadem skutečnosti, že délka studia na univerzitě je pět let, přičemž do roku 2014 fakticky nebyl doplňován personál ozbrojených sil. Tomu odpovídal i stále se snižující počet přijímaných studentů. „Naopak po roce 2014 došlo s navýšením rozpočtu MO k navyšování tabulkových míst pro vojáky, což vyvolalo i zvýšený požadavek na počet přijímaných studentů, který se nutně odrazil ve zvýšeném rozpočtu Univerzity obrany,“ uvedl mluvčí. Za zásadní v hodnocení NKÚ považuje ministerstvo to, že kontroloři nezjistili žádné porušení právních norem s trestní odpovědností nebo porušení rozpočtové kázně, dodal.\nban, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Koronavirus se v Česku zatím nejvíc podepsal na školou povinných – od začátku pandemie se jich nakazilo více než 18 000. S tím úzce souvisí masivní nárůst nakažených pedagogů. Vyplývá to z dat, která serveru iROZHLAS.cz poskytly Ústav zdravotnických informací a statistiky a Česká lékařská komora. Kritická začíná být situace i mezi zdravotníky, jichž se od března nakazilo přes 8000 a denně mezi nimi přibude zhruba 500 nových případů.",
  "text": "Ministr zdravotnictví Roman Prymula (za ANO) ve svém úterním projevu vysvětloval nezbytnost zavření škol následovně: „Pokud vezmeme pozitivní osoby podle povolání, je na prvním místě s více než šestnácti procenty kategorie žák, student, učeň.“A data, která serveru iROZHLAS.cz poskytl Ústav zdravotnických informací a statistiky, to potvrzují. Od jarního začátku pandemie se koronavirem v Česku nakazilo 18 718 školáků, což je přesně 16,42 procenta všech případů.Druhé místo připadá na starobní důchodce, jichž se za celou dobu nakazilo 13 767. Pro srovnání: nakažených pracovníků v kancelářích ústav eviduje přes pět tisíc.Z dat lze například vyčíst, že se nakazilo 224 pracovníků v zemědělství, 161 pendlerů, 153 zaměstnanců pošty, 111 členů vězeňské služby či 104 veterinářů. Ve statistikách lze najít i 100 pozitivně testovaných zaměstnanců církví a také 19 bezdomovců. Proč statistici zvolili právě tyto kategorie? „Zahrnuli jsme práce, které se nejčastěji vyskytují nebo by mohly zahrnovat největší množství nakažených. Brali jsme ty zaměstnance, které jsme mohli zařadit, i ty, na které je upřena určitá pozornost, což jsou například pendleři,“ reagoval na dotaz iROZHLAS.cz Josef Tuček z tiskového oddělení Ústavu lékařských informací a statistiky. Do kolonky jiné povolání se podle něj řadí lidé, jejichž práci nebylo možné zařadit do žádné kategorie. „Například někdo, kdo venčí psy,“ přiblížil.U téměř 17 tisíc lidí se pak povolání nepodařilo zjistit vůbec. „Buď na to hygienici zapomněli, nebo se s nimi ti lidé příliš nebavili. Raději jsme pak férově napsali, že to nevíme,“ uvedl Tuček.Server iROZHLAS.cz žádal údaje od Ústavu zdravotnických informací a statistiky opakovaně – naposledy 1. října. Odpověď přišla až ve středu. „Data jsou shrnuta ke dni 10. října proto, že za další dny ještě nejsou shromážděny všechny údaje. Za nejbližší období by tedy data byla neúplná. Doufám, že pro vás tyto údaje budou užitečné, i když nám bohužel trvalo, než jsme je pro vás dali dohromady. Máme toho moc,“ vysvětlil redakci Tuček v e-mailu.Jednou z nejohroženějších skupin jsou pedagogové. Od začátku epidemie se jich nakazilo už více než 4483. Přitom data ze začátku září hovořila o 449 nakažených kantorech. Nárůst tak – ne příliš překvapivě – započal po startu nového školního roku a návratu žáků do lavic.I kvůli tomu se ministr Prymula rozhodl postupně zavřít všechny stupně vzdělávacích zařízení, vyjma mateřských škol. Jako poslední se ve středu 14. října přestalo prezenčně učit na prvních stupních základních škol. Šéf resortu zdravotnictví to vysvětloval tím, že děti nákazu přenášejí do rodin.Na celostátní uzavření škol reagovaly kraje tím, že vyčlenily vybraná zařízení striktně pro děti zdravotníků či zaměstnanců záchranných složek. O výuku však alespoň během prvního dne nebyl velký zájem.Ve Zlíně je do tamní školy přihlášeno 30 dětí zdravotníků, připravená kapacita je ale zhruba dvojnásobná. Zájem o výuku není ani v Libereckém kraji, kde nechali otevřenou jednu školu v každé obci s rozšířenou působností. Také Jihomoravský kraj vyčlenil 40 škol, podle mluvčí kraje Moniky Brindzákové se jedná zhruba o dvojnásobný počet, než tomu bylo na jaře, kdy do škol docházelo zhruba 400 dětí.Nakažených poměrně rychle přibývá i mezi zdravotníky. Data statistiků ukazují, že se jich od začátku pandemie do 10. října nakazilo 7221.Podle ještě aktuálnějších dat České lékařské komory se však v Česku nakazilo už více než 8000 zdravotníků. Jen během pondělka přibylo 485 nových případů, celkem je pak tuzemsku v současnosti 4917 nakažených lékařů, sester a dalších pracovníků. „Zatím nejhorší situace byla v pátek, ale to byl asi i největší počet provedených testů, kdy přibylo 124 nakažených lékařů, 239 sester a celkem 566 nakažených zdravotníků,“ řekl serveru iROZHLAS.cz šéf lékařské komory Milan Kubek.Nejvíce se koronavirus mezi zdravotníky šíří v Praze. Podle Kubka je jich v metropoli nakažených přes tisícovku, z toho 328 lékařů. „Praha se vymyká zejména počtem nakažených lékařů. Je to nesrovnatelně víc než v jiných krajích. Je to tím, že v Praze je situace kritická, navíc je tu ale nejrobustnější zdravotnictví,“ vysvětlil.Problém tkví především v tom, jak rychle počet nakažených zdravotníků roste. Podle Kubka se každých deset dní toto číslo zdvojnásobí. „Dynamika je taková, že máme dvojnásobný počet hospitalizovaných, dvojnásobný počet nakažených zdravotníků i dvojnásobný počet zemřelých.“I na to zareagoval ve svém projevu ministr Prymula – chce zajistit systém sdílení pracovníků v jednotlivých nemocnicích, v boji proti pandemii pak mají pomoci i další lékaři a studenti. „O zapojení do systému testování požádáme praktické lékaře, nemocnice, aktuální odběrová místa, a dále speciální odběrná místa posílená o až 7000 studentů lékařských fakult a dalších 10 tisíc studentů vysokých škol,“ nastínil.\nMartin Štorkán, nkr\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Mezi hlavní místa zdroje nákazy koronavirem patří divadla, lázně i sportovní kluby, informuje o tom úterní Deník N. Tématem Mf Dnes je letošní předčasně ukončená turistická sezóna na hradech a zámcích. Právo píše o ohrožené květině, která roste pouze na šesti místech v České republice.  Více se dočtete ve výběru z médií, který sestavil Radiožurnál.",
  "text": "Deník N má k dispozici informace o tom, která místa jsou zdrojem nákazy koronavirem. Podle dat zdravotnických statistiků za sobotu 10. října jsou to divadla, lázně i sportovní kluby. Materiál poslal o víkendu poslancům šéf statistiků Ladislav Dušek. Češi k těmto informacím obvykle přístup nemají.Dušek podle Deníku N ve zprávě často zmiňuje jako ohniska nákazy nemocnice nebo domovy pro seniory. Hodně lidí se podle sesbíraných dat nakazilo taky na společenských nebo seznamovacích akcích. V materiálu se píše třeba o „Welcome party Faustův dům“. Ve Faustově domě sídlí studentský klub 1. lékařské fakulty Univerzity Karlovy. Ta minulý týden oznámila, že se od začátku září nákaza potvrdila zhruba u 135 zahraničních studentů programu Erasmus.Ředitelství silnic a dálnic se změní ve státní podnik. Píše o tom deník E15 a informaci potvrdilo ministerstvo dopravy i ŘSD. Podle jeho šéfa Radka Mátla ředitelství v listopadu předloží věcný záměr na projednání vládě. Transformace se pak musí schválit speciálním zákonem, to by mohlo být do září příštího roku a státní podnik by pak mohl vzniknout k lednu 2022.Původně se počítalo s tím, že by se ŘSD změnilo z příspěvkové státní organizace na akciovou společnost. Podle ministerstva dopravy je ale forma státního podniku výhodnější. Je levnější z hlediska nákladů na transformaci, procesně rychlejší, umožňuje větší kontrolu ze strany státu a taky větší ochranu svěřeného majetku, vyjmenovává E15ka.Český podnikatel rozjíždí Uber pro nákladní železniční dopravce. To je titulek úterních Hospodářských novin, které vysvětlují princip fungování nové platformy. Dopravci nabídnou své volné vagony a lokomotivy prostřednictvím webových stránek a zákazníci si je pak můžou na mapě najít a rovnou objednat.Autorem projektu je firma Railvis z Prahy, která podle svého ředitele Adama Froňka našla inspiraci u německé služby Timocom. Ta spojuje koncové zákazníky s nákladními přepravci v kamionové dopravě. Testovací verzi projektu pro železnici v Česku zkoušela státní firma ČD Cargo. Po měsíci ostrého provozu se do platformy zapojilo několik desítek firem z celé Evropy, popisují Hospodářské noviny.Jaká byla turistická sezóna na hradech a zámcích, rozebírá Mf Dnes. Brány památek se kvůli koronaviru zavřely v neděli a provozovatelé hradů a zámků začali po komplikované sezóně počítat finanční ztráty. Propad tržeb zaznamenala i města, pro která jsou příjmy z turistického ruchu důležitým přivýdělkem.Podle mluvčí Národního památkového ústavu Jany Hartmanové připomínala letošní sezona jízdu na horské dráze. Jarní uzavření památek přineslo ztráty 134 milionů korun. A to nejen na vstupném, ale i na zrušených akcích, třeba trzích nebo filmových natáčeních. Naopak léto ale bylo výborné, v červenci přišlo dokonce podle Hartmanové na státní památky o 100 tisíc lidí více než loni. Skvělou sezonu za sebou mají hlavně hradní areály a zříceniny - objekty jako Velhartice, Rabí, Krakovec nebo Žebrák, píše Mladá fronta Dnes.Ochránci přírody chtějí zachránit vzácný zvonovec liliolistý. Informuje o tom deník Právo. Rostlina je ohrožená v celé střední Evropě a v Česku roste jen na šesti místech - najdeme zde posledních 400 rostlin. Vědci z Univerzity Hradec Králové s Agenturou ochrany přírody a krajiny proto vypracovali speciální záchranný program.Zvonovec teď roste třeba v památkově chráněné lokalitě Vražba nedaleko Jaroměře. Ochránci tam jeho počty chtějí navýšit tím, že les prosvětlí. Je třeba proto odstranit byliny, které zvonovec přerůstají, vysvětluje Právo.\nDaniela Tollingerová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Namísto vánočního rozvolnění opatření Británie vstoupila do reality tvrdých protiepidemických restrikcí, řada evropských zemí na zemi uvalila „karanténu“, izolace Spojeného království tak způsobila chaos na britských hranicích. Důvodem zjitřené situace se stala nová, výrazně nakažlivější mutace koronaviru, která se masivně šíří na jihu Anglie, dostala se ale také do dalších zemí EU. Co víme o novém kmenu SARS-CoV-2, který znepokojuje Evropu?",
  "text": "„Nový typ (koronaviru) se vymknul kontrole. Je důležité, aby se každý choval tak, jako by virus měl. To je cesta, jak ho společně dostat pod kontrolu,“ uvedl v nedělním rozhovoru pro televizi BBC britský ministr zdravotnictví Matt Hancock.Zprávy o výrazně nakažlivější mutaci koronaviru, která se šíří v částech Anglie, vyvolaly značné znepokojení také v Evropě. Už během neděle oznámila řada evropských zemí zákaz letů z Británie a v pondělí se k nim přidalo i Česko. Omezení dopravního spojení zároveň způsobilo kolaps na britských hranicích, kde se začaly tvořit dlouhé fronty kamionů, uzavřely se přístavy i Eurotunel.Jen krátce před začátkem vánočních svátků tak nový kmen koronaviru SARS-CoV-2 způsobil v Británii i Evropě zmatek. Vše podstatné o mutaci označované jako „VUI 202012/01“ shrnuje přehled klíčových otázek a odpovědí.Viry, stejně jako SARS-CoV-2, mutují neustále, nový kmen koronaviru ale vyvolává znepokojení. Hlavním důvodem je právě jeho vysoká nakažlivost.Podle informací, na které odkazuje britská televize BBC, se nová mutace poprvé objevila v polovině září v Londýně nebo v Kentu na jihovýchodě Anglie. V listopadu už nákaza tímto kmenem koronaviru v Londýně tvořila kolem čtvrtiny celkového počtu nových případů, v polovině prosince to už byly dvě třetiny celkového počtu.„Nová mutace je daleko nakažlivější. To znamená, že i při stávajících karanténních opatřeních by nakazila daleko víc lidí. Aby se tedy předešlo šíření viru v populaci a karanténní opatření byla funkční, musela by být opatření daleko tvrdší,“ popisuje pro iROZHLAS.cz Jiří Černý, virolog Fakulty tropického zemědělství České zemědělské univerzity v Praze.Podle analýzy britských vědců může být nový kmen až o 70 procent nakažlivější než původní koronavirus SARS-CoV-2 a může zvýšit reprodukční číslo o 0,4. Kvůli schopnosti snadnějšího šíření tak nová mutace dokáže rychle nahradit ostatní verze koronaviru. Stejně jako v Londýně a na jihu a jihovýchodě Británie, kde se stala dominantní formou viru.Podle BBC zatím nejsou důkazy o tom, že by nová mutace znamenala vyšší pravděpodobnost úmrtí nebo vyvolávala těžší průběh onemocnění. Zdrojem obav tak zůstává právě rychlost, s jakou se nový kmen populací šíří.„Představte si, že máte dva různé kmeny viru a jeden z nich je dvakrát nakažlivější. Začnete s jedním nakaženým jedincem od každého z nich, a zatímco první za jednu periodu nakazí dva lidi, druhý čtyři. U prvního nakaženého to pak poroste geometrickou řadou: 1, 2, 4, 8, 16 a tak dále, ale v případě toho druhého ‚nakažlivějšího‘ exponenciální řadou: 1, 4, 16, 64 a dále. Počet nakažených proto roste daleko rychleji. Od této veličiny se pak odvíjí i počet hospitalizovaných, a to i v případě, že mutace nebude způsobovat závažnější onemocnění,“ vysvětluje Černý.Kvůli šíření nakažlivějšího kmene koronaviru se proto dá očekávat, že poroste také počet lidí na jednotkách intenzivní péče a zdravotnický systém se opět dostane pod tlak.Zprávy o nové mutaci se objevily v době, kdy Spojené království jakožto první země Evropy zahájila očkování proti koronaviru a další ji mají následovat. K vakcinaci obyvatelstva se od počátku pandemie upínají odborníci i politici z celého světa, kteří veřejnosti často opakují, že do příchodu vakcíny musí často velmi tvrdá protiepidemická opatření zůstat v platnosti.Zprávy posledních dnů proto vyvolaly obavy, že by kmen VUI 202012/01 mohl být vůči čerstvě zavedeným vakcínám odolnější. Britští odborníci ani experti Světové zdravotnické organizace (WHO) ale zatím nemají důkazy, že by u zmutovaného viru vyvinuté vakcíny neúčinkovaly. Tyto obavy během sobotní tiskové konference mírnil i Patrick Vallance, vědecký poradce britské vlády pro boj s pandemií.„Je to dané tím, že nový typ SARS-CoV-2 pravděpodobně nemá dostatek mutací ve spike proteinu (hrot, pomocí kterého se vir zachycuje k lidským buňkám – pozn. redakce). Na ten se cílí jednak proto, že tam je většina protilátek, které člověk získá po prodělání infekce, a zadruhé jde o protein, jehož mRNA se používá k očkování. První experimenty jsou tedy zatím povzbudivé,“ vysvětluje Černý.Prvotní zjištění o rezistenci nového kmenu na současné vakcíny je ale podle něj nutné dál testovat. Na to podle televize NBC News upozorňuje také mikrobiolog Cambridgeské univerzity Ravindra Gupta, podle kterého je nová mutace na cestě k tomu, aby se koronavirus SARS-CoV-2 odolným vůči očkování nakonec stal. „Po tomhle nemusí proběhnout tolik změn, abychom se do tohoto bodu dostali,“ varuje Gupta.Postupem času tak virus může zmutovat natolik, že proti němu současné očkování nebude fungovat. Televize BBC ale podotýká, že se vakcíny dají takovýmto změnám poměrně snadno přizpůsobit. Mohl by je tak čekat podobný osud jako očkování proti chřipce, které se kvůli probíhajícím změnám musí pravidelně aktualizovat.K mutacím u virů dochází běžně. Podle Britského genomického sdružení pro covid-19 bylo doposud rozeznáno přes 4000 různých mutací viru, většina ale nemá vliv na fungování.Běžné jsou nicméně také mutace, které vedou k vyšší nakažlivosti. Jak pro iROZHLAS.cz vysvětluje virolog České zemědělské univerzity, tento proces dává zmutovanému viru evoluční výhodu, kterou je v tomto případě právě to, že se snáze šíří populací.Nutno dodat, že ani aktuálně známá podoba koronaviru není tou původní. Už v únoru se v Evropě poprvé objevila mutace s označením D614G, která se rychle stala nejrozšířenější formou viru na světě. Jak před nedávnem potvrdila studie zveřejněná vědeckým časopisem Science, i tato mutace způsobila, že je koronavirus nakažlivější než původní „čínský“ kmen. V případě „VUI 202012/01“ je ale mutace mnohem rozsáhlejší. „Za posledních pár měsíců můžeme vidět, že velká část mutací, které se u SARS-CoV-2 objevují, zvyšuje jeho nakažlivost. Je to důsledek toho, jak se virus přizpůsobuje šíření v rámci lidské populace. Tohle je tedy další z řady mutací, které zvyšují nakažlivost viru, oproti ostatním se ale výrazně liší tím, že tady je mutací rozesetých různě po virovém genu poměrně velké množství najednou,“ vysvětluje Černý.Analýza britských vědců ukázala, že nová mutace obsahuje celkem 23 různých změn oproti původnímu viru – liší se například ve způsobu, jakým se virus naváže na buňku a jakým do ní vstupuje. Klíčové je ale především to, že k některým dochází právě ve spike proteinu.Kde se tedy nový kmen koronaviru vzal? Nejpravděpodobnějším vysvětlením je podle BBC to, že se vytvořila v těle pacienta se slabým imunitním systémem. Místo toho, aby tělo oslabeného pacienta virus porazilo, se jeho organismus stal živnou půdou pro mutaci.Nová mutace, která stojí za prudkým nárůstem nových případů nákazy koronavirem v zemi, se podle Světové zdravotnické organizace objevila také ve vzorcích v Nizozemsku a Dánsku, Evropské středisko pro kontrolu a prevenci nemocí pak informuje také o případech v Belgii a Itálii.Zemí na evropském seznamu ale bude pravděpodobně víc. Jak v rozhovoru pro rozhlasovou stanici Deutschlandfunk uvedl Christian Drosten, přední německý virolog a hlavní poradce vlády Angely Merkelové pro boj s pandemií, nová mutace se zřejmě šíří také v Německu. Jedním dechem ale dodává, že to není důvod k panice.Také podle virologa ČZU je „určitě možné“, že se mutace objevila už i v Česku.„Toto je důvod, proč je důležité dělat nejen PCR analýzy, ale také vybranou část vzorků sekvenovat (proces určování průkazu identity organismu – pozn. redakce), abychom tak měli přehled o tom, jestli se tu nové mutace objevují, nebo ne. Výsledky PCR analýzy i antigenních testů dávají odpověď typu jedna, nebo nula – to znamená, že tam virus buď je, nebo není – ale už vám neřekne, jaký přesně typ SAR-CoV-2 tam je. Pokud tedy neděláme dostatek sekvenačních analýz virů, které u nás cirkulují, je možné, že se u nás mutace objevila, ale zatím o tom nevíme,“ uzavírá.\nEliška Kubátová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vyjednávání mezi Evropskou unií a Velkou Británií o vztazích po brexitu se stále nedaří odblokovat. Telefonicky se už na téma odchodové dohody spojili dokonce britský premiér Boris Johnson s předsedkyní Evropské komise Ursulou von der Leyenovou. Zatím bez výsledku.",
  "text": "„Teď je to tak 50:50. Musíme být připraveni na obě varianty,“ shrnuje situaci europoslanec Jan Zahradil (ODS).Vyjednávání připodobňuje k pokeru: „Strany teď hrají se zavřenými kartami a trochu se blufuje. Situace je vyhrocená a my do aktuální vyjednávací taktiky obou týmů nevidíme.“Zahradil se domnívá, že pokud se v řádu několika dnů nedohodou, bude na dohodu pozdě. Europoslanci totiž musí mít čas k tomu, aby mohli dokument o 1500 stranách prostudovat a odsouhlasit.„Je potřeba dojít k nějakým kompromisním formulacím a ty mohou být velice jemné. Bude záležet na každém slově, na každém paragrafu,“ míní Zahradil.Pokud se takový kompromis povede dojednat, měl by být odhlasován koncem prosince, předpokládá místopředseda Evropského parlamentu Marcel Kolaja (Piráti). „Pravděpodobná je varianta, že parlament zorganizuje mimořádné zasedání, klidně i 28. nebo 29. prosince. Teoreticky by tak mohlo dojít ke schválení dohody.“Obě strany si uvědomují, že dohoda je lepší řešení než divoký brexit. „Každý ale hraje nějakou ekonomickou a politickou hru. Kdyby byly upřednostněny ekonomické postoje před geopolitickými, došli bychom k dohodě snáz,“ věří Zahradil.Europoslanec z řad občanských demokratů vidí jako možnou chybu, že byl do čela unijního vyjednávacího týmu postaven francouzský politik Michel Barnier. „Možná, že kdyby to byl někdo z nějaké neutrálnější země – třeba Rakousko nebo Nizozemsko – byl by průběh hladší,“ uvažuje.Marcel Kolaja má naproti tomu spíš pochybnosti o důvěryhodnosti Británie. „Bohužel se ukazuje, že není z těch nejdůvěryhodnějších partnerů, alespoň pod vedením Borise Johnsona,“ dodává ve Speciálu Plusu.Poslechněte si audiozáznam celého Speciálu Šárky Fenykové.\nŠárka Fenyková, Zuzana Marková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký Kongres znovu zahájil jednání k potvrzení výsledků listopadových prezidentských voleb. Schůzi předtím narušili podporovatelé dosavadního prezidenta Donalda Trumpa, kteří vnikli do Kapitolu. Uvnitř způsobili chaos, podle policie zemřeli čtyři lidé. „Americká společnost byla rozdělená ještě předtím, než přišel do úřadu prezident Donald Trump. On na tom jen vybudoval politickou kariéru,“ míní profesor Igor Lukeš z Bostonské univerzity.",
  "text": "Pane profesore, co znamená napadení Kapitolu pro Spojené státy?Každý, kdo má tuhle zemi rád a je americký vlastenec, musel trpět. Pro všechny z nás je bolestné vidět americkou demokracii v téhle hluboké krizi. Bylo to, jako byste se dívali na někoho, koho máte skutečně rádi, jak je před vámi v agonii.Ukazuje to na rozdělení americké společnosti?Americká společnost byla rozdělená ještě předtím, než do úřadu přišel prezident Donald Trump. Ten udělal všechno, co mohl, aby na rozdělení společnosti vybudoval politickou kariéru. A to se mu skutečně podařilo.Jak se to mohlo Donaldu Trumpovi vůbec podařit?To je otázka pro diskuzi o ekonomické globalizaci, ztrátě pracovních příležitostí, příchodu nových technologií a pocitu, že velká část spoluobčanů zůstala na peróně, zatímco my sedíme ve vlaku, který se pohybuje dále do 21. století. Ti, co zůstali za námi, mu totiž nerozumí a nechápou to. Cítí se zmatení a věří každému dogmatikovi a agitátorovi, který jim slíbí návrat do 50. a 60. let, kdy ještě svět dával smysl.Může to ovlivnit předání moci? A může to například ohrozit inauguraci nově zvoleného prezidenta Joe Bidena?Skutečně si neumím představit, jak bude jeho inaugurace zajištěná z bezpečnostního hlediska, pokud by se tam měly stáhnout tyto často násilné a ozbrojené davy, které mašírují s americkými vlajkami a nápisy s Trumpovým jménem. Netuším, jak se tito lidé budou chovat, jakmile uvidí své protivníky, kteří budou oslavovat své vítězství.Situace je vážná. V myšlenkách se vracím do 60. let 19. století, kdy byla země na pokraji občanské války. To nyní opravdu nehrozí. Rozdělení není sice geografické, ale je to rozdělení hodnotové a morální. Z tohoto pohledu bude ještě těžší ho překonat.Jak z této krize ven?Lidé mluví o tom, že je třeba dbát na vzdělání, vzájemně se poslouchat a natáhnout si pomocnou ruku. To je sice vždycky pravda, ale po tom, co jsem viděl, bych se pod tyto triviální rady nepodepsal. Nemám pocit, že by byly adekvátní pro významnou krizi, kterou prožíváme.\nPetr Král\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Učitelé by měli dostat možnost se nechat zdarma otestovat na koronavirus v první polovině prosince a potom počátkem ledna. Antigenní testy pro ně by se měly zaplatit ze zdravotního pojištění. V rozhovorech pro server SeznamZprávy.cz a Mf Dnes to řekl ministr zdravotnictví Jan Blatný (za ANO). Schválit to ještě musí vláda. Test by si na své náklady podle ministra měli nechat udělat také lidé, kteří půjdou na návštěvu do domova seniorů.",
  "text": "„Už jsem mluvil o testování učitelů jako prioritně rizikové skupiny, protože se do kontaktu s ostatními dostali nejdřív. Uvažuji o tom, že toto testování by mělo proběhnout mezi 4. a 18. prosincem,“ řekl ministr serveru Seznam Zprávy.Předběžně o tom jednal s premiérem Andrejem Babišem (ANO), uvedl. „Nebude to povinné. Hrazeno to bude ze zdravotního pojištění, tedy bez nákladů pro učitele,“ dodal.K testování by měla být podle Blatného využita odběrová místa nemocnic páteřní sítě. Antigenní testy by měly nemocnice nakoupit samy, podobně jako jiné zdravotnické prostředky. Výsledek antigenního testu je znám po provedení výtěru z nosu zhruba do 15 minut. Vyšetření je levnější, ale méně spolehlivé než běžné testování metodou PCR.„Slibujeme si od toho, že z populace pedagogů vybereme ty, kteří se nakazili, aniž o tom třeba ví, a půjdou do karantény. Chceme to potom zopakovat ještě začátkem ledna, před tím, než se vrátí děti po prázdninách,“ řekl ministr. Testování učitelů je podle něj jedním ze způsobů, jak snížit riziko, že vznikne příliš brzy třetí vlna koronaviru.Testovat by se podle Blatného měly také návštěvy v domovech seniorů, které se pro ně otevřou se zavedením třetího stupně v protiepidemickém systému PES. Česko by do mírnějšího třetího ze současného čtvrtého stupně mohlo přesunout od pondělí, v neděli o tom bude jednat vláda.„Jedním z hygienických předpokladů bude požadavek na testování. Věřím, že to všichni rádi udělají, těch 150 korun – nebo kolik to stojí – každý dá, i kvůli těm prarodičům a sníží tím pravděpodobnost, že jim s dárkem přinese i tu nemoc,“ řekl ministr k návštěvám v domovech seniorů.Blatný pro Mf Dnes potvrdil, že po učitelích dostanou možnost se mezi 18. a 31. prosincem otestovat všichni občané České republiky. I pro ně by mělo být jedno kolo antigenních testů zdarma, hrazené ze zdravotního pojištění, na odběrových místech páteřních nemocnic.Ministr uvedl, že pro testování by se lidé museli rezervovat, aby u odběrových míst nevznikaly fronty. „My si samozřejmě nemyslíme, že tam přijde deset milionů lidí. To se nestane. Ale to číslo může být velké,“ dodal.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kvůli zhoršení koronavirových statistik se od pátku můžou lidé přijít podívat pouze do dvou pražských výstavních prostor. Jak Radiožurnál o víkendu zjistil, tak se fronty tvoří jen před jednou z budov - Národní Galerií v Paláci Kinských. Do historické budovy Národního muzea si totiž zájemci musí společně se vstupenkou rezervovat také přesný čas návštěvy.",
  "text": "„Všechno to šlo hladce a já jsem byla radši, že mám rezervovanou určitou hodinu a nemusím tu čekat v nějakém davu. Určitě bych chtěla jít na online vstupenku i příště,“ popisuje svůj zážitek z výstavy Sluneční králové v Národním muzeu jedna z návštěvnic.Zároveň dodává, že rezervace v online systému jí nedělala po technické stránce žádný problém a dobře připravené je Národní muzeum i z hlediska hygienických a bezpečnostních opatření.„Opravdu je tam hodně personálu, který je vám ku pomoci, nikdo se na člověka nemačká, je tam desinfekce a tak dále.“Rezervace přesného času ale zároveň často způsobuje to, že jsou vstupenky na výstavy vyprodané na dlouhou dobu dopředu. Kvůli tomu se například na Sluneční krále nemohl jít podívat znojemský zájemce, který se naopak dostal na Rembrandta v Národní Galerii. To, že ve frontě před Palácem Kinských strávil bez mála tři čtvrtě hodiny mu podle jeho slov nevadilo.„Ta fronta je určitě snesitelná, protože když jsem si snažil rezervovat vstupenku do Národního muzea, tak jsem zjistil, že bych se tam dostal až někdy třicátého. A protože jsem ze Znojma, tak ty výstavy spolu bohužel nemůžu v jeden den sloučit. Takže si radši ráno přivstanu a vystojím si frontu,“ vysvětluje.Jiní zájemci o expozici by ale naopak způsob rezervací na přesný čas u Národní Galerie uvítali.„Dneska zrovna se ta fronta dá zvládnout, ale kdyby byla možná rezervace času, tak to bude všechno jistější a rychlejší,“ říká jeden z návštěvníků, který přišel na výstavu v sobotu odpoledne.O frontách, které se před Palácem Kinských tvoří, vedení Národní Galerie ví. Podle mluvčí Evy Sochorové na časovém rezervačním systému pracují. Letos ho ale očekávat ještě nemůžeme.„Tu situaci řešíme, nicméně si myslím, že budeme schopni mít ten rezervační systém s ohledem na dodavatele a všechny procesy dostupný až na začátku příštího roku nebo v únoru. Do té doby budeme dál poskytovat vstupenky jen online, na zem jsme dali značky, aby lidé dodržovali rozestupy i ve frontě, a budeme zkrátka dělat všechno proto, aby byly fronty co nejmenší. Nařízení jsou ale pro nás novinkou a snažíme se na to co nejlépe reagovat,“ říká mluvčí.\nJosef Kaňka\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„Všechno na světě existuje proto, aby vedlo, ústilo, valilo se do knihy, všechno se stává nebo stane knihou. Kniha je metafora světa. Svět jako kniha.“ To je citát ze Stéphane Mallarmého z roku 1965, kterým otevírá Sylvie Richterová jeden z esejí v knize Slovo a ticho. Tak chápe tato autorka nejen literaturu, ale i svou esejistickou tvorbu, v níž soustavně zkoumá vztah člověka a textu.",
  "text": "V těchto úvahách vychází i z díla o něco starší české spisovatelky Věry Linhartové, protože podle ní na pozadí jejího díla lze číst celé dobrodružství moderní evropské literatury od chvíle, kdy se „umělecký postup stal protagonistou tvorby“.Proto lze nejspíš říci o obou spisovatelkách, že jejich tvorba je tvrdošíjným pokusem o svobodu člověka, jenž se může sdílet s druhým jen pomocí řeči.A právě tento důraz na řeč přivedl Sylvii Richterovou k tomu, aby česká historická traumata v našich moderních dějinách – která prošla od nesamozřejmosti a ohrožení samotného jazyka po historickou mystifikaci a falzifikát až k naprostému potlačení, zamlčení a zničení po roce 1948 a za normalizace – obrátila a nalezla v této nové perspektivě specifické rysy naší literatury, jejichž hluboké pochopení a umělecké ztvárnění představuje originální příspěvek do kontextu světové literatury. V příčinách těchto dnes již historických sesuvů nachází zrnka kladného smyslu v dílech Linhartové, Kundery, Hrabala a Vaculíka.Když jsem o Sylvii Richterové psal v roce 1986 do Sborníku Generace 35-45, citoval jsem větu Ludvíka Vaculíka z Českého snáře, v níž tato autorka říká: „Až budeme staří, budeme se mít rádi a nic nám v tom nebude bránit, ani já.“ Ten výběr mě tenkrát zarazil, protože jsem ve Vaculíkově volbě zahlédl generační rozdíl.Vaculík ještě řádu světa, který ho obklopoval, věřil a pochyboval hlavně o sobě. Já bych tehdy z prací Sylvie Richterové vybral tuto větu: „Nejsou slova, ani věty, ba ani otázky, na které by bylo lze odpovědět, na které by byla odpověď, na které by bylo třeba odpovídat.“Pochybnost naší generace byla v roce 1986 a je dodnes třírozměrná. Proto Sylvie Richterová ve své esejistické tvorbě staví ticho jako plnovýznamový protiklad vůči bytostné nejistotě, s kterou přichází básníci.Kromě esejistické tvorby píše Richterová i poezii a prózu. Z ní připomeňme alespoň její prvotinu Návraty a ztráty a poslední román Každá věc ať dospěje na své místo, v němž procedila svým nitrem zkušenost svého dosavadního života se světem.Tento román, který vyšel i v Itálii, kde byla většinu času profesorkou bohemistiky na univerzitě v Římě od roku 1970 do roku 2009, považuje za své životní dílo. Podle knihy vzniklo i divadelní představení studentů JAMU s názvem Hády. Na podzim by mělo vyjít souborné vydání jejího básnického díla, které má zatím pracovní název Tajné ohně.Píši o Sylvě Richterové proto, že se 20. srpna 2020 dožila 75 let.Autor je publicista\nKarel Hvížďala\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zlatan Ibrahimović ani ve svých 39 letech nepřestává udivovat fotbalový svět. Naposledy se o tom přesvědčili hráči Neapole, kterým švédský kanonýr v 8. kole italské ligy vstřelil dvě branky a nasměroval AC Milán k výhře. Není žádným tajemstvím, že Zlatanova forma jde ruku v ruce s kvalitní životosprávou, a hlavně přísným jídelníčkem.",
  "text": "AC Milán aktuálně vede italskou Serii A a vděčit za to může hlavně Ibrahimovićovi, který přitom za rok oslaví kulaté čtyřicetiny.Švédský útočník navíc s 10 góly vede i tabulku střelců a fanoušci i experti řeší, jak je možné, že i v pokročilejším věku je schopný hrát kvalitně na tak vysoké úrovni.Britský list Daily Mail si všiml, že Zlatan, podobně jako jeho konkurent z Juventusu Turín Cristiano Ronaldo, drží přísnou dietu, ve které například není absolutně žádný prostor pro těstoviny či zmrzlinu.Takto vypadá Zlatan Ibrahimović ve svých 39 letech:Každá Zlatanova porce jídla musí nejprve na váhu a až poté mu ji osobní kuchař naservíruje na talíř. Na něm byste ale jen těžko našli zmrazené polotovary, zmrzlinu či těstoviny.Urostlý Švéd s bosensko-chorvatskými kořeny si naopak potrpí na kuřecí a čerstvé hovězí maso se zeleninou. Sacharidy z těstovin nahrazuje cereáliemi, protože si chce držet váhu mezi 92 a 94 kilogramy.Zlatan se podobným stravovacím návykům naučil už během svého prvního působení v Itálii, když před více než 15 lety nastupoval za konkurenční Juventus. Tehdy mu prý navíc místní dietologové doporučili jíst osm mandlí denně, kvůli jejich kvalitním tukům.Ačkoliv se tomu při pohledu na Zlatanovo svalnaté tělo nechce věřit, rodák ze švédského Malmö není zrovna příznivcem zvedání železa v posilovně.Namísto toho si raději s trenérem zatrénuje taekwondo, které udržuje jeho tělo pružné a svaly dostatečně odolné na souboje s protihráči ve vápně.\nMichal Markup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Díky politice končícího prezidenta Spojených států amerických si představitelé Evropské unie uvědomili, že nelze spoléhat na supervelmoc, jako je USA, říká filozof, právník a sociolog Jiří Příbáň, aktuálně působící na univerzitě ve velšském Cardiffu.",
  "text": "„Ze strany Donalda Trumpa je to nezamýšlený důsledek. On by měl rád Evropu slabou, ale jeho negativismus směrem k Unii vyvolal pravý opak. Unie teď ví, že musí postupovat jako samostatný celek a musí mít svou vlastní globální politiku,“ řekl Přibáň ve vysílání Českého rozhlasu Plus.Přibáň upozorňuje na roli náhody v politice, kterou zejména politologové často podceňují, a dodává, že význam Evropy bude takový, jaký si ho sama udělá.„Jsme ale svědky civilizačního posunu, kdy se centrum obchodu dostává na území Pacifiku. Tam se napříště budou řešit geopolitické konflikty. Evropa může přispět jednotným trhem, alternativním ekonomickým modelem a tím, že se bude bránit nekalé konkurenci, odkudkoli bude přicházet,“ uvedl sociolog v pátečním Interview Plus.Pokud jde o osobnost Donalda Trumpa a spor o existenci takzvaného „trumpismu“, staví se Příbáň na stranu těch, podle nichž nic takového neexistuje.„Abychom vymysleli nějaký -ismus, potřebujeme ideologii nebo ucelený myšlenkový směr. A Donald Trump byl historicky první prezident USA, který se o žádný think tank, který by mu dodával myšlenky, neopíral. Neměl žádného Kissingera,“ vysvětluje s odkazem na velkého teoretika a praktika diplomacie.A připomíná také bývalého velvyslance Spojených států při OSN Johna Boltona. „Odcházel z Bílého domu naprosto zděšen z toho, co je Donald Trump za člověka. Sice s charismatem, ale naprosto zmateného a neschopného racionálního kalkulu,“ tvrdí Přibáň.Přesto podle Přibáně Trump reprezentuje jakýsi nový styl politiky. „Je to spíš symptom a ukazuje, že žijeme ve společnosti, kde získávání voličů nevyžaduje racionální přesvědčování, ideologii ani program. To je vlastně takový ‚anti-ismus‘,“ míní.Chaotickým způsobem řízení se Donaldu Trumpovi blíží podle Přibáně třeba český premiér Andrej Babiš (ANO). „I když si nemyslím, že by se Trumpův styl dal opakovat nebo převzít do českých podmínek.“A nejde to zřejmě tak docela ani ve Velké Británii, kde je premiérem k Trumpovi často přirovnávaný konzervativec Boris Johnson. Británie je totiž na rozdíl od USA parlamentní monarchií a premiér je tak v rozhodování daleko svázanější.V současnosti jsme podle Jiřího Přibáně v případě Spojených států svědky hysterické postvolební reakce: „Ty právní bitvy, které Trump slibuje, nemají téměř žádnou šanci na úspěch.“A upozorňuje, že 45. prezident USA svým chováním delegitimizuje celý tamní demokratický systém. „Bohužel to ale patří k jeho celkovému stylu. Donald Trump byl současně prezidentem a parodií na prezidenta,“ uzavírá Přibáň.\nJan Bumba, Zuzana Marková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Svaz obchodu a cestovního ruchu společně s Hospodářskou komorou žádají o větší podporu druhotně zasažených oborů pandemií koronaviru v Česku. Tedy pro ty závislé na odvětvích, která musela svůj byznys přerušit. Jde třeba o prádelny a čistírny, servisní firmy pro restaurace a kavárny nebo velkoobchody s potravinami pro pohostinské provozy.",
  "text": "Martin Blažek má čtyři prádelny – dvě v Praze a dvě v Plzni. Vyprat si prádlo do samoobslužných prádelen k němu chodili hlavně cizinci, lidé na služebních cestách nebo třeba studenti. Jenže zahraniční turisté v Česku chybí a zákazníků tak výrazně ubylo. „Když to řeknu v číslech, tak z 20 praní jsme spadli na nějakých 5 denně, což je razantní pokles a to znamená nějakých 600 praní za měsíc. A pak nějakých 150, co se týká běžných zákazníků,“ popisuje aktuální stav.Šetří, kde může, aby svoje provozy udržel. Na pokrytí nákladů tak dává peníze, které chtěl investovat v letošním roce do zlepšení technologií. Jenže úspory se týkají i jeho pracovníků. „Jako řádný hospodář musíme reagovat na tu situaci. Tak, jak se ty tržby snižovaly, tak jsme krájeli, nejdřív jsme osekali brigádníky nebo částečkáře a dohodáře, kteří si chodí spíš přivydělávat. Když už se zavřelo víceméně všechno, tak už jsme museli sáhnout i do kmenových zaměstnanců a děvčata jsou víceméně na překážkách, protože není víceméně co dělat,“ mluví o současných zaměstnancích majitel prádelen Blažek.Musí se tak spoléhat na státní programy. „Máme samozřejmě v tomto případě nárok na Antivirus B, což ovšem znamená, že děvčata jsou na 60 procentech doma. Osobně si neumím představit fungovat s platem 60 procent dlouhodobě,“ dodává o nedostatečné podpoře ze strany státu.A podobně jsou na tom i další provozy. Podle Asociace prádelen a čistíren je existenčně ohroženo až 70 procent z nich. Tržby se jim propadly o 80 až 100 procent. Zbylou část podniků drží nad vodou velcí zákazníci, třeba nemocnice nebo potravinářské provozy.Podle prezidentky asociace Jany Puškáčové by pandemii koronaviru nemusela přežít až polovina prádelen a čistíren. „Černý scénář říká, že až 50 procent firem v oboru, tím pádem by se jednalo o více než 200 subjektů, zaměstnávajících zhruba čtyři tisíce zaměstnanců. Jsou to zejména malé a střední podniky bez významné podpory velkých matek nebo podniky, které jsou jako živnostníci,“ vykresluje možnou budoucnost. „K masivnímu propouštění už došlo v první vlně a týkalo se to hlavně oblasti cestovního ruchu – tedy těch, co praly hlavně pro hotely, restaurace a ubytovací zařízení. Tam se mnohdy propouštělo až 50 procent lidí,“ mluví o nuceném propouštění Puškáčová.Prádelny a čistírny tak patří mezi nepřímo zasažené obory. Stejné jako třeba velkoobchody s potravinami, které dodávaly do restaurací, provozovatelé EET nebo servisy kávovarů v kavárnách. Takové podniky sice můžou požádat o státní podporu Antivirus, získají ale pro své pracovníky jen 60 procent z jejich mzdy – na rozdíl o těch, které jsou kvůli vládním nařízením zavřené a získají 100 procent.Svaz obchodu a cestovního ruchu tak chce větší podporu i pro tyto obory. „My jsme opakovaně žádali vládu, aby se i na tyto provozy vztahovaly všechny druhy pomoci jako pro ty uzavřené, protože je stát de facto také uzavřel, protože zakázal podnikat jejich zákazníkům, jednáme o tom opakovaně s ministerstvem průmyslu, pokračujeme příští týden a doufám, že vláda nastaví opravdu férové podmínky,“ říká jeho prezident Tomáš Prouza.Podle Svazu obchodu a cestovního ruchu by měly mít i tyto provozy nárok na odklad plateb daní. Jenže resort průmyslu a obchodu přiznává, že v tuto chvíli není jednoduché vyjít vstříc všem.„Nejsme schopni stoprocentně zasaturovat živnostenský stav tak, aby všichni dostali celou výši svých nákladů. Jsou živnosti, které fungují špatně, a na ně se musíme zaměřit a těm musíme pomoc, zejména těm, které jsou v obchodním sektoru a ve službovém sektoru, který byl zavřený,“ oponuje vicepremiér a ministr průmyslu a obchodu za ANO Karel Havlíček.Nejvíc by takovým firmám pomohl dlouhodobý kurzarbeit. Ten by měl podle plánů začít platit od ledna příštího roku. Zatím ale prošel pouze prvním čtením ve sněmovně a ministerstvo práce připravilo pozměňovací návrh.\nBarbora Kladivová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve Spojených státech pokračuje identifikace stoupenců prezidenta Donalda Trumpa, kteří ve středu rozpoutali chaos v sídle Kongresu. Mnozí z nich se svými politickými postoji netajili na sociálních sítích. Byli mezi nimi zastánci konspirační teorie QAnon i krajně pravicového hnutí Proud Boys. Obě tato uskupení přitom Trump v průběhu volební kampaně odmítl odsoudit. Podle televize CNN část účastníků akce přišla o zaměstnání.",
  "text": "Přepadení Kapitolu, které svými nepodloženými tvrzeními o zmanipulovaných volbách podnítil sám Trump, bylo v jistém smyslu ukázkou síly krajně pravicových skupin a jejich stoupenců. Středeční události si vyžádaly pět obětí na životech, včetně policisty a podporovatelky prezidenta, kterou smrtelně postřelily pořádkové síly.Fotografie účastníků akce obletěly světová média a sociální sítě. Do půli těla svlečený potetovaný mladý muž s kožešinovou čepicí s rohy byl asi nejzapamatovatelnější tváří bizarního spektáklu.Jmenuje se Jake Angeli, jeho fanoušci ho ale znají jako Šamana QAnon. Stoupenci konspirační teorie QAnon věří, že Trump stojí v čele tajného tažení proti spolku demokratických politiků, hollywoodských herců a podnikatelů, který uctívá Satana a zneužívá děti. Angeli žije v Arizoně a v posledních měsících se často objevoval na protrumpovských protestech. Jeho bratranec Adam Angeli o něm CNN řekl, že je patriot. Podle něj nejspíš odešel z předchozího zaměstnání a hledá si nové. Angeli na facebooku odkazoval na QAnon a některé jeho příspěvky, například výzva k „pověšení zrádců“, podněcovaly k násilí. Symboly QAnon měla také řada dalších účastníků středečního obléhání.V Kapitolu se objevil také zakladatel havajské pobočky krajně pravicové skupiny Proud Boys, Nick Ochs. Ten ve středu zveřejnil na twitteru selfie, na němž v Kapitolu kouří. CNN později řekl, že do budovy prostě vešel a začal točit.„Byly tam tisíce lidí, vůbec neměli situaci pod kontrolou. Nikdo mě nezastavil,“ řekl. Ochs neúspěšně kandidoval do havajského zákonodárného sboru. Podporu mu tehdy vyjádřil Trumpův exporadce Roger Stone. CNN řekl, že do budovy vstoupil jako novinář a nešel do žádných kanceláří či jednacích sálů.Dalším účastníkem akce byl podle CNN krajně pravicový aktivista Tim Gionet, který se natáčel v budově a živě to přenášel na webu 25 minut. Na internetu byl známý pod pseudonymem Baked Alaska a v roce 2017 se zúčastnil pochodu krajně pravicových extremistů v Charlottesville.Mezi nejsdílenějšími snímky je fotografie Richarda \"Bigo\" Barnetta, lídra arkansaské skupiny za práva držet zbraň. Nechal se vyfotit v kanceláři demokratické šéfky Sněmovny reprezentantů Nancy Pelosiové s nohama na jejím stole. Později novinářům před Kapitolem ukázal obálku, kterou si z místa odnesl. Tvrdil přitom, že ji neukradl. „Dal jsem jí na stůl čtvrťák, přestože za to k…a nestojí,“ uvedl.Řekl, že Pelosiové rovněž zanechal vzkaz, v němž napsal „Nancy, byl tu Bigo, ty č…o“. Tvrdil, že byl proti němu použit slzný plyn.Někteří z účastníků akce přišli o práci, uvedla v pátek CNN. Marylandská marketingová společnost Navistar oznámila, že dala výpověď svému zaměstnanci, který se objevil na fotografii z Kapitolu vedle Angeliho.Na hlavě měl červenou čepici vyjadřující podporu Trumpovi. Patrně si však zapomněl sundat visačku s pracovní identifikační kartou. Společnost uvedla, že podporuje právo na pokojený protest, středeční události tomu ale podle ní neodpovídaly.Bez práce je také Paul Davis, který pracoval v texaské pojišťovně Goosehead Insurance. Ve středu zveřejnil na facebooku video, kde říká, „všichni se snažíme dostat do Kapitolu a zastavit to“. V pozdějších příspěvcích tvrdil, že pokojně demonstroval a aktivně se nepokoušel do budovy proniknout.Bývalý člen zákonodárného sboru Pensylvánie Rick Saccone na facebooku rovněž zveřejnil snímky, na nichž stál před Kapitolem. V jednom příspěvku uvedl, že všichni okolo něj pokojně protestují. Členka pensylvánského senátu Lindsey Williamsová zveřejnila video, které bylo ze Sacconeho facebooku patrně smazáno. Saccone v něm říká: „prolomili brány, používají proti nim slzný plyn. Chceme všechny ty zlé lidi a všechny, kteří se pouze označují za republikány, ale zradili našeho prezidenta, vyhnat. Vyženeme je z jejich kanceláří“. Soukromá katolická vysoká škola Saint Vincent College, kde učil, se jeho účastí na středeční akcí začala okamžitě zabývat. Saccone poté podle sdělení školy rezignoval. Sám Saccone řekl, že nechtěl spustit na školu mediální hon.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Přišlo to rychle a pro majitele velmi překvapivě. Od středy musí zavřít všechny restaurace, bary a kluby. Vydávat mohou jídlo pouze s sebou, ale nejvýš do osmi večer. Gastronomie přitom tvrdě pocítila dopady pandemie už na jaře a zástupci odvětví volají po okamžité pomoci. Jestli a kdy se jí dočkají, na to Radiožurnálu odpovídal ministr průmyslu, obchodu a dopravy Karel Havlíček (ANO).",
  "text": "Čeká vás jednání se zástupci restaurací a hotelů. Co jim nabídnete a kolik na to máte peněz?S nimi jednáme už od pátku, včera (v pondělí, pozn. red.) jsme opět pokračovali. Ještě po vládě jsem se spojil jak s panem Stárkem, šéfem Asociace hotelů a restaurací, tak s panem Kastnerem z platformy Moje Restaurace z AMSP (Asociace malých a středních podniků a živnostníků ČR). A budeme pokračovat. V tuto chvíli jednáme o okamžité pomoci, tak aby to bylo administrativně jednoduché a aby to podniky okamžitě pocítily časově. Měla by se týkat kompenzace nákladů na mzdy, kompenzace nákladů na nájem a chceme řešit i určité procento z ušlých tržeb.Mluvíte o tom, aby bylo jednoduché a aby to bylo rychlé. Můžete už teď říct, jaké základní podmínky by měli provozovatelé, kteří musí uzavřít svoje podniky, dodržet?Co se týká toho, co by měli splnit, tak v zásadě nebudeme požadovat nic mimořádného. Tedy nebude se to týkat výkonnosti firem atd. Pochopitelně musí pracovat v oboru, což se dá prokázat. První dvě oblasti kompenzace nájemného, případně nákladů na mzdy, už máme do určité míry vyzkoušené. Jsou to stávající programy, které potřebujeme akorát posadit přesně na tento segment. Například kompenzace nájemného skončila pro všechny ostatní sektory a program budeme muset oživit. Budeme hledat se zástupci nejrychlejší možnou cestu. Takovou, aby to pokud možno nebylo na následující měsíce, pak teprve prokázat a následně vyplácet, ale aby to šlo za měsíce minulé i jakkoliv bylo otevřeno. Musíme najít nějaký dobrý mechanismus.Dobře. Jsem provozovatel restaurace a od zítřka musím zavřít. Jedou mi další náklady, kdy se dočkám nějaké finanční pomoci?Bude také hodně záležet na tom, jak rychle nám to pošlou. Chtěli bychom v každém případě vyhlásit programy v tomto týdnu. Dovedeme si představit, že v příštím týdnu by už mohly chodit první žádosti. A pak to není otázka nedostatku peněz, ty máme, ale pak je to otázka rychlé administrace. Troufám si tvrdit, že je to v řádu jednotek dní. Ale buďme objektivní, může to být i týden, dva týdny. Ale pomoc by měla být velmi rychlá.Hospodářská komora by také chtěla podporu pro kulturu, sportoviště a pořadatele akcí. Dočkají se jí?Ano. Program kultura jsme včera dokončili. Dneska v 9.15 (v úterý, pozn. red.) máme poslední setkání se zástupci kulturní obce, asociacemi, svazy a všemi aktéry. Chceme to uzavřít a ve středu definitivně sepsat. Co se týká sportu, rovněž je to připraveno. Ve středu nebo v tomto týdnu bychom chtěli na definitivní schválení vlády. Současně jsem jednal se svými kolegy z ministerstva dopravy a máme už hotový program Sedačkovné, což jsou zájezdové autobusy, které stály několik měsíců, a ještě budou stát, vozí děti, školy, samozřejmě turisty. V tuto chvíli máme připravený pro ně pěkný program a ten by mohl být rovněž do konce tohoto týdne.Na jaře poměrně zafungovalo odpuštění záloh sociálního a zdravotního pojištění pro OSVČ. Budete se jej snažit prosadit i teď?Sociální a zdravotní se dá udělat bohužel jenom plošně. To znamená, že nemůžeme vybrat segment, který je postižený, jako jsou restaurace nebo cestovní ruch, a napasovat to na ně, jakkoliv by se nám to líbilo. Je to zákonná věc, a to by nám u Ústavního soudu neprošlo. Je otázka, jestli odpouštět sociální pojištění celému segmentu, myslím tím všem firmám, když existuje velké množství firem, které fungují výborně. To nepůjde.A jste pro, nebo proti?Nemůžeme dát všem slevu na sociálním.Takže to nepůjde.To by byla škoda. Budeme pak dávat peníze těm, kteří fungují dobře a nebudeme mít peníze pro ty, kteří fungují špatně. Musíme najít program takový, který bude na ně napasován. A nedávat peníze někomu, kdo dobře funguje. To by nedávalo smysl.O některé programy jako třeba COVID nájemné nebo Kultura byl výrazně menší zájem, než jste očekávali. Máte vysvětlení proč?V žádném případě ne v programu COVID nájemné. Program COVID nájemné jsme odhadli, prosím pěkně, na čtyři, čtyři a půl miliardy korun, nakonec se vyčerpaly tři miliardy korun. Čili tam zájem byl velmi dobrý. A pochopitelně nemůžeme dopředu stoprocentně vědět, kdo všechno se do programu přihlásí.Pravdu máte v jiné věci, a to v programu COVID kultura. Připravoval se začátkem července. Měli jsme na něj vyhrazeno 900 milionů, a nakonec se rozdělí necelých 200 milionů korun. Program jsme přepracovali s kolegy z kulturních obcí. A to je právě to, co jsem říkal, že ve středu a ve čtvrtek by to mělo jít na vládu. Zbylých 700 milionů korun už pojede v poměrně širším spektru. Budou uznatelnější i jiné náklady, než které byly doposud. Také si uvědomme, že jsme ho jeli na začátku července, kdy kultura byla v jiné kondici než dneska. Takže věřím, že teď bude program dobře udělán.\nJiří Chum\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Existuje takzvané Goldwaterovo etické pravidlo Americké psychiatrické asociace, které přikazuje nevyjadřovat se k osobám, které lékař nevyšetřil a od kterých nedostal svolení k publikaci názoru. Přesto se k chování prezidenta Donalda Trumpa v poslední době vyjádřila řada i renomovaných psychologů a psychiatrů.",
  "text": "Například již dva měsíce předamerickými volbami byl v USA natočen dokumentární film s názvem Unfit: The Psychology Of Donald Trump. Film se poprvé objevil na internetu 1. září letošního roku. Překročení pravidla, které jim ukládá asociace, zdůvodňují zpovídaní doktoři tím, že cítí povinnost před takovým typem člověka, jakým je pan Trump, veřejnost varovat.Ve filmu hovoří například John Gartner, který v chování osobnosti prezidenta vidí klíčové symptomy „ničivého narcismu“, které poukazují na paranoiu a osobnostní poruchy. Doslova říká: „Takovéto typy vůdců se vynořují všude v dějinách, ale vždy působí extrémně destruktivně.“A další americký psycholog Dan McAdams, univerzitní profesor z Evanstonu, o tomto prezidentovi zase hovoří jako o „epizodním člověku“, protože je to muž, který žije celý život jen zde a teď. A to je, dle tohoto autora, i důvod, proč se tak často mění Trumpovi spolupracovníci. Cituji: „Trump stále přeskakuje z tématu na téma. Proto je velice těžké předvídat, co na druhý den udělá. S takovou osobností je skoro nemožné spolupracovat.“V knize, kterou tento profesor napsal, přirovnává Donalda Trumpa k boxerovi, který s plnou parou boxuje tři minuty, jako když mu jde o život.„Pak zazvoní zvonec, on se stáhne zpět do svého rohu v ringu, minutu odpočívá a je zase připraven na druhé kolo. Takhle žije celý život, jde mu jen o to, aby vyhrál. Každého jiného by takový způsob života zničil, jeho ne. On miluje boj a chce nad svými protivníky znovu a znovu vítězit. Jenže dlouhodobé problémy tímhle způsobem řešit nelze,“ tvrdí McAdams.Podobně hovořil na nedávné konferenci i profesor z univerzity v Yale, psychiatr Bany X. Lee: „Řekli jsme si, že pokud by souhlasné mlčení odborníků mohlo významně přispět k maskování porušování lidských práv, pak musí mít váhu i ostrakismus ze strany odborníků.“Na stejné konferenci hovořila i Gail Sheehyová, která řekla, že „pod pocity velkoleposti narcistických osobností se skrývá propast extrémně křehké sebeúcty. Více než cokoli jiného nemá Trump sebevědomí.“Elegantně o podobném typu lidí píše v knize Zvíře politické i český lékař František Koukolík: „Sociálně úspěšní psychopati, lidé, kteří se dostávají nebo jsou ve špičkových postaveních mocenského žebříčku, jsou velmi bohatí, bývají poměrně často psychopati neúplní, částeční, neboli deprivanti a mívají machiaveliánské rysy chování.“A to jsou všechno odborné důvody, proč musíme počítat s tím, že Donald Trump neuzná v blízké době vítězství soupeře: jistě bude bojovat do poslední chvíle, kdy mu to společnost dovolí.Autor je publicista\nKarel Hvížďala\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Skokan na lyžích Kamil Stoch ovládl potřetí v kariéře Turné čtyř můstků a Poláci slaví čtvrtý triumf v prestižním seriálu za uplynulých pět let. Stoch stvrdil zisk vítězné trofeje Zlatého orla středeční výhrou v závěrečném dílu v Bischofshofenu a navázal na loňské celkové prvenství krajana Dawida Kubackého. Úspěch slaví i Čech Michal Doležal, který je druhým rokem hlavním koučem polského týmu.",
  "text": "Třiatřicetiletý Stoch vyhrál Turné i v letech 2017 a 2018 a s třemi vavříny se vyrovnal Němci Helmutu Recknagelovi a Norovi Björnu Wirkolovi. Čtyřikrát uspěl Němec Jens Weissflog a rekordmanem je pětinásobný šampion Fin Janne Ahonen.Čeští reprezentanti mají za sebou nejhorší Turné po 17 letech - stejně jako tehdy nebodovali. Viktor Polášek a Čestmír Kožíšek neuspěli ani v jednom ze čtyř závodů. Romanu Koudelkovi se vrátily problémy s kolenem a odjel po kvalifikaci v Ga-Pa.Stoch předvedl i v horších podmínkách v úvodním kole v Bischofshofenu nejdelší skok 139 metrů, a vedl o více než sedm bodů před Němcem Karlem Geigerem. Třetí byl průběžně Nor Marius Lindvik.Ve druhém kole ukázal Stoch velké zkušenosti a skok zvládl perfektně. Dolétl na 140 metrů a závod vyhrál o 20 bodů před Lindvikem.„Všechno šlo výborně a dá se říci, že jsem si to užíval. Je to ocenění mé práce a práce celého týmu,“ řekl Stoch.„Byl prostě nepřekonatelný. Už toho dokázal hodně a teď to jenom potvrdil. Je to prostě legenda,“ řekl Doležal v České televizi. „Není to jenom moje zásluha, je to celý tým. Máme skvělou atmosféru a i ostatní skáčou výborně.“V Turné zvítězil Stoch suverénně o více než 48 bodů před úřadujícím mistrem světa v letech Geigerem, třetí skončil Kubacki. V první šestce byli čtyři Poláci, a to přitom málem přišli o první závod v Oberstdorfu.Po opakovaných negativních testech na koronavirus se kvůli nim anulovala kvalifikace a nakonec mohli skákat.V čele Světového poháru se udržel Nor Halvor Egner Granerud, který skončil v pořadí Turné po horších rakouských závodech čtvrtý.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česká fotbalová reprezentace do 21 let se v základní skupině mistrovství Evropy v roce 2021 utká s domácím Slovinskem, Itálií a obhájci titulu ze Španělska. Rozhodl o tom čtvrteční los v sídle evropské fotbalové unie UEFA v Nyonu.",
  "text": "Výběr trenéra Karla Krejčího bude hrát zápasy v Celje a Mariboru. Prvním soupeřem české jednadvacítky, která byla při losu ve třetím výkonnostním koši, bude ve skupině B Itálie. Poté nastoupí proti favorizovanému Španělsku a skupinu uzavře zápasem se Slovinskem. Termíny utkání jsou 24., 27. a 31. března.„Já si především přeju, aby byli hráči zdraví a nestalo se nic mimořádného. Pokud budeme v optimálním složení, tak můžeme hrát i proti těmto silným soupeřům,“ řekl Krejčí na adresu Španělů a Italů, kteří jsou nejúspěšnějšími celky v historii Eura. Obě země šampionát vyhrály pětkrát.„Těžko teď hodnotit jednotlivé soupeře, nakonec i na našem složení je vidět, že v těchto kategoriích se týmy hodně mění. Takže teď nám začne tvrdá práce, abychom sehnali informace z jejich posledních zápasů a připravili materiály pro hráče,“ přidal jednapadesátiletý kouč.„S Itálií jsme se ale potkali ve dvacítce a byly to poměrně vyrovnané zápasy. Uvidíme, co Slovinci, kteří jako pořadatel nehráli kvalifikaci. Ale hlavně doufám, že když s nimi končíme, tak v tom zápase ještě o něco půjde. Proti Itálii a Španělsku bychom chtěli urvat nějaké body a pak si proti Slovinsku zahrát o čtvrtfinále,“ prohlásil Krejčí.Euro spolu se Slovinskem bude hostit Maďarsko. Kvůli koronaviru se bude hrát pozměněným systémem. Od 24. do 31. března se šestnáct účastníků utká ve čtyřech základních skupinách. Z nich vždy dva nejlepší celky projdou do osmičlenného play-off, které se uskuteční od 31. května do 6. června.V případě postupu do vyřazovací části by Češi narazili na první nebo druhý celek ze skupiny D, ve které jsou Portugalsko, Chorvatsko, Anglie a Švýcarsko. Skupinu A tvoří Maďarsko, Německo, Rumunsko a Nizozemsko. Ve skupině C jsou Rusko, Island, Francie a Dánsko.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Když se jedná o hodnoty Evropské unie, tak mezi jejich hlavní obránce patří jedna z nečlenských zemí: Norsko, píše server Politico. Norsko se v roce 1994 v referendu rozhodlo nevstoupit do EU, ale s unií má velmi těsné vztahy. Za přístup ke společnému trhu platí vysoké částky skrze norské fondy a do programů Evropského hospodářského prostoru (EHS). Tyto částky putují do 15 ekonomicky nejslabších členských zemí.",
  "text": "V posledních letech se ale Oslo snaží podmínit čerpání těchto fondů dodržováním hodnot, jež jsou obsaženy v evropských smlouvách, jako je ochrana menšin či dodržování zásad právního státu. A to v době, kdy se Evropská unie nedokáže rozhodnout, zda podmínit čerpání fondů dodržováním demokratických kritérií.V únoru letošního roku Norsko zmrazilo 65 milionů eur (1,8 miliardy korun podle současného kurzu), které měly jít na podporu polských soudů a nápravných nařízení poté, co zavládly obavy o dodržování nezávislosti soudnictví ze strany polské vládnoucí strany Právo a spravedlnost. Na konci září Norsko dalo o sobě znovu vědět, když vyloučilo z výzvy v hodnotě 100 milionů eur (2,7 miliardy korun) polská města, jež se v loňském roce přidala k zákazu takzvané „LGBT ideologie“.„Všechny aktivity financované z prostředků Evropského hospodářského prostoru a z norských fondů musí respektovat a aktivně podporovat základní práva a svobody, včetně práv menšin,“ uvedla pro Politico Marte Ziolkowskiová, poradkyně norské ministryně zahraničí. „Podle nás finanční podpora polským územním celkům, které se prohlásily za osvobozené od LGBT ideologie, porušuje pravidla EHS a norských fondů,“ dodala.Polsko již odpovědělo na poslední rozhodnutí Norska, ministerstvo zahraničí ale nechtělo záležitost veřejně komentovat.Norské rozhodnutí může posloužit Evropské unii jako vodítko pro její vlastní rozhodnutí. „Je poněkud ironické, že nečlenská země je schopná zaujmout silnější postoj vůči Maďarsku a Polsku než samotná Evropská unie,“ uvedla Marlene Windová, politoložka na Kodaňské univerzitě.Podle mnohých je tvrdý postoj Polska proti LGBT skupinám v přímém rozporu s článkem 2 smlouvy o Evropské unii, který uvádí, že „unie je založena na hodnotách úcty k lidské důstojnosti, svobody, demokracie, rovnosti, právního státu a dodržování lidských práv, včetně práv příslušníků menšin“.I přes to ale nový evropský dotační fond se 750 miliardami eur (přes 20 bilionů korun) známý pod jménem Next Generation EU, na kterém se dohodli v červenci lídři členských zemí, aby podpořili ekonomickou obnovu po epidemii, obsahuje jen špatně definovaná pravidla ohledně dodržování zásad právního státu v zemích jako Maďarsko a Polsko.„Bude zaveden režim podmínek, který má uchránit unijní rozpočet a program Next Generation EU,“ píše se v závěrech. Evropský parlament debatuje, jak toho dosáhnout. Je ale jasné, že je obtížné skloubit rychlé čerpání fondu a současně nastavit tento druh podmínek.„Nemůžeme dovolit, aby tyto debaty vedly ke zpoždění v čerpání fondů,“ napsali v prohlášení pro Politico předsedové čtyř parlamentních klubů, a to včetně středopravicového klubu Evropské lidové strany a středolevicového klubu socialistů a demokratů. „Musíme také připomenout, že naše hodnoty nejsou na prodej.“Řízení podle článku 7, díky kterému členská země může přijít o hlasovací právo, bylo zahájeno v prosinci 2017 proti Polsku a v září 2018 proti Maďarsku. Obě země ale popřely, že by porušovaly klíčové evropské hodnoty, a od té doby se takřka nic nestalo.Naopak, norské seškrtání fondů polským městům přišlo relativně rychle a brzy bude zesíleno, a to částečně z důvodu, že Oslo může rozhodovat nezávisle, zatímco Evropská rada musí brát v potaz stanovisko všech členských zemí, a to včetně těch, které by chtěl Brusel potrestat.Norská vláda uvedla, že provedla analýzu hlavních hodnot vyplývajících z Evropské úmluvy o ochraně lidských práv. Podle ní jsou vyhlášení polských „zón bez LGBT“ v rozporu s těmito hodnotami. „Předsedkyně Evropské komise Ursula von der Leyenová uvedla, že se jedná o zóny zbavené lidskosti, a proto nemají v Evropě místo. A místo nemají ani v našich dotačních schématech,“ uvedla Ziolkowskiová.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký prezident Donald Trump odpovídal vyhýbavě na dotazy, zda byl testován na koronavirus před první předvolební debatou. Debatu s voliči pořádala v Miami televize NBC. Akce se uskutečnila souběžně s debatou jeho demokratického rivala Joea Bidena, který s voliči hovořil ve Filadelfii před kamerami ABC. Biden při diskusi kritizoval přístup Bílého domu k boji s pandemií. Informovala o tom agentura AP.",
  "text": "Diskuse nahradily druhou předvolební debatu a kandidáti v nich podle médií soupeřili o diváky. Trump seděl na pódiu bez roušky, diváci rozmístěni v rozestupech však zakrytá ústa a nos měli. Podle agentury AP prezident odpovídal vyhýbavě na dotaz, zda byl před první debatou s Bidenem 29. září testován na koronavirus.„Možná jsem test měl, možná ne,“ řekl. Podle pravidel debaty museli oba kandidáti mít před společným výstupem negativní test. Trump nicméně podle AP přímo neodpověděl, kdy měl naposledy negativní test.Moderátorka Savannah Guthrieová se později prezidenta zeptala, zda odmítá konspirační teorii QAnon. „Nic o tom nevím. Vím, že jsou velmi proti pedofilii, bojují s ní velmi tvrdě,“ odpověděl Trump. Konspirační teorie je založena na nepravdivé domněnce, že svět je řízen spolkem satanistických pedofilů zneužívajících děti. Její stoupenci věří, že Trump stojí v čele tajného tažení proti tomuto zločinnému spolku.Vzápětí se prezident zaměřil na nesourodé antifašistické hnutí Antifa, které ministerstvo spravedlnosti viní z rozdmýchávání nepokojů při protestech proti rasismu, které se uplynulých měsících konají v mnoha amerických městech. „Říkám vám, o čem vím,“ řekl prezident. „Vím o Antifě a radikální levici a vím, jak násilné a jak brutální jsou, a vím, jak pálí města řízená demokraty,“ dodal.Biden mezitím ve své diskusi Trumpa obvinil, že stále „nic“ nedělá pro boj s koronavirem, který si v USA vyžádal již přes 217 000 obětí a kterým se prezident sám nakazil. „Ocitáme se v situaci, kdy máme přes 210 000 mrtvých a co dělá? Nic. Nenosí roušku,“ řekl bývalý viceprezident v debatě na kanálu ABC.Moderátor George Stephanopoulos se Bidena zeptal, zda by byl otevřen navýšení počtu soudců Nejvyššího soudu, pokud by republikáni potvrdili Trumpovu kandidátku, což by znamenalo, že konzervativci nad liberály v soudu převáží poměrem šest ku třem. Bidenova odpověď však byla podle BBC rozporuplná. Nejprve řekl, že není fanouškem takového kroku, posléze ale uvedl, že je otevřen o tom uvažovat, pokud Trumpovu nominantku Senát potvrdí.Druhá prezidentská debata původně plánovaná na pátek byla zrušena poté, co šéf Bílého domu odmítl její konání na dálku. Organizační výbor navrhl přechod na virtuální formát minulý týden po hospitalizaci Trumpa kvůli covidu-19 a po rozšíření koronavirové infekce mezi lidmi z jeho okolí. Prezident však uvedl, že virtuální debata by byla ztrátou času, na alternativním řešení se pak s Bidenovým táborem nedohodl.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do povědomí české veřejnosti vešel americký spisovatel a futurolog Alvin Toffler poprvé v polovině 80. let minulého století. Překvapil ji představou, že není daleko doba, kdy díky masivní digitalizaci lidé nebudou muset jezdit za prací, ale ona si je pohodlně nalezne u nich doma.",
  "text": "Byl přesvědčen, že k takto pojatému režimu práce, dnes známému pod pojmem home office, lidé přistoupí zejména z důvodu ochrany životního prostředí. Spočetl, kolika škodlivin bude lidstvo takto ušetřeno, jestliže přestanou dnes a denně desítky milionů lidí ráno putovat do práce, aby se odpoledne tou samou cestou vraceli z práce domů.A to nemluvě o úsporách, které vyvolá snížená potřeba provozních, někdy i investičních nákladů, jež zaměstnavatelé veřejní i soukromí pro své spolupracovníky vynakládají. Netušil jen, ani nemohl, že tento způsob zaměstnávání masovou podobu získá nakonec až díky celosvětové koronavirové nákaze.Domácí práce existovala odnepaměti. Návštěvník Jizerských hor ještě dnes může občas na svazích kopců nad Janovem nalézt kousky surového skla, svědka kdysi běžné spolupráce horalů s údolními sklárnami.Doma razili skleněné knoflíky a našívali na papírová platíčka. Neříkalo se jim „houm-ofisáci“, ale „skopčáci“. Hotové dílo totiž snášeli dolů s kopce. Skopčáky byli i tkalci nahoře nad Tanvaldem. A protože to byli veskrze Němci, pojmenování se rozšířilo i na jejich krajany mimo horská úbočí.Koronavirová krize tak do historie vstoupí i jako fenomén, se kterým se masově rozšířila tato zcela nová kultura zaměstnávání.Německý spolkový ministr práce Hubertus Heil proto přišel s nápadem zmíněnou kulturní proměnu ukotvit v zákonu. Podle něho by měl mít každý právo na dva dny práce doma měsíčně. Sklidil za to dvojí kritiku. Pro jedny je to málo. Zaměstnavatele tak malý počet dní nebude nutit, aby se zvýšenou pozorností dbali i na to, zda jejich zaměstnanci mají doma odpovídající pracovní podmínky.Druzí zas namítají, že jde o nárok diskriminační. Jak prý k tomu přijdou například pečovatelé v domech seniorů či nemocniční lékaři a sestry. Ani jeden z nich totiž nemá šanci si vzít práci domů.Přesto si myslím, že uzákonit nárok na home office je dobrá myšlenka. Přinutí stát i zaměstnavatele dát tomuto způsobu určitá pevná pravidla. Vzdor tomu, že mnohému z nás způsob jeho obživy nenabídne významnější možnost tohoto dobrodiní využít, záměr neporušuje onu klíčovou zásadu právního státu. Rovné postavení.V řadě případů to sice bude rovnost iluzorní, přesto s jistým potenciálem. Není to první a nebude to ani poslední případ tohoto druhu.Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jejich názorový střet vyvolal diskusi nejenom mezi odborníky. Michal Klíma, předseda správní rady Nadačního fondu obětem holokaustu, obvinil děkana Filozofické fakulty Univerzity Karlovy Michala Pullmanna, že svým přístupem ke zkoumání komunistického režimu v Československu relativizuje jeho zločiny. Neporozumění mezi oběma je způsobeno rozdílem mezi perspektivou historika a pamětníka, tvrdí v rozhovoru pro iROZHLAS.cz politolog Pavel Barša.",
  "text": "Michal Klíma vzkázal děkanovi Filozofické fakulty Univerzity Karlovy, že jeho hodnocení minulého režimu je „výsostně elitářské a urážlivé k běžným lidem“, a obvinil ho, že přispívá k relativizaci komunistických zločinů. Oba si pak své postoje ke zkoumání minulého režimu vyříkávali v médiích. Pomáhá tato rozepře mezi Klímou a Pullmannem diskusi o reflexi minulého režimu v českém veřejném prostoru?Myslím, že ano. Když jsem si přečetl dopis pana Klímy panu Pullmannovi, tak se mi to zdálo jako legitimní reakce oběti komunistického režimu. Je to vyjádření určitého morálního pobouření nad postojem historika, který se tím režimem zabývá a který se na rozdíl od pana Klímy narodil do opačné pozice. Pullmann se narodil do privilegované rodiny, která využívala jakýchsi výhod minulého režimu.Potom následovala diskuse, která se mi zdála produktivní. Ne že by se pánové shodli, ale některé věci byly vyjasněny. Zdálo se mi, že i další akty diskuse – dopis studentům fakulty od pana Klímy – přispívají k debatě. Ukazuje se, že historie, i když způsobí rozruch, může mít pozitivní efekt. Účastníci se nemusí shodnout, ale otevře se téma a vyjasní se určité pozice.Když je již téma otevřeno, v čem tkví základní rozpor v interpretaci mezi Michalem Klímou a Michalem Pullmanem? Je pro pochopení této diskuse klíčové jejich rozdílné porozumění loajality obyvatel Československa za minulého režimu?Asi ano. Jeden vidí jako pamětník, že ta poslušnost byla založena na strachu. Druhý jako historik a někdo, kdo se narodil do privilegované rodiny, vidí spíše, že byla založena na jistém mlčenlivém souhlasu. To naznačuje Pullmann v rozhovoru (rozhovor pro Echo24 ze 14. července 2020 není celý volně dostupný – pozn. red.), že souhlas nemusí znamenat explicitní dohodu, ale i již to, že lidé participovali na režimu a neprotestovali, znamená souhlas. Tudíž to znamená, že tam byla nějaká dobrovolnost. To je to, co pana Klímu rozčiluje.Děkan Pullmann tuto dobrovolnost částečně označuje za demokratický prvek komunistického režimu. Nejprve to dělá ve vztahu k událostem ze 30. let v Sovětském svazu, ale mohlo by se zdát, že to lze v jeho vyjádření vztáhnout na celý minulý režim v Československu. Je možné v současném vědeckém diskursu mluvit o prvku demokratičnosti ve vztahu k minulému režimu?Pokud se nepletu, tak to Pullmann používá s odkazem na stalinské čistky ve 20. a 30. letech. To je velmi specifický odkaz, který se netýká povahy režimu, ale týká se série událostí, ve které dostali někteří aktéři, kteří nepatřili do toho byrokratického aparátu, možnost nějakým způsobem realizovat své zájmy. A to je konkrétní analýza stalinistické epochy. Existuje diskuse, zda to byl proces řízený z vrchu od A až do Z. Nebo zda to bylo něco, co umožnilo jistým segmentům byrokracie, které byly na spodních úrovních hierarchie, realizovat své zájmy. Pullmann ale neříká, že by minulý režim v Československu měl demokratický element jako celek. Naopak vždy používá výrazu diktatura.To znamená, že otázku demokratičnosti komunistického režimu na období normalizace vztáhnout nelze?Myslím si, že ne. Je to konkrétní historická diskuse o analýzách 30. let v Sovětském svazu a to je skutečně daleko od normalizace.Na druhou stranu je zde pozice Michala Klímy, ten interpretuje ve veřejných vystoupeních komunistický režim zejména skrze útlak a strach lidí, kteří v něm žili. Nemůže tato pozice opomíjet nepříjemnou realitu loajality občanů k tehdejšímu režimu?Myslím si, že se to dá říct. Ale myslím si, že zkušenost pamětníka má svoji váhu. Pokud si pan Klíma myslí, že je to jediná pravda o tom režimu, tak od toho je veřejný prostor, aby se vyjádřili i jiní pamětníci a historici. Právě pluralita perspektiv je důležitá. I pan Klíma to tak chápe, jeho dopis je velmi osobní a celý začíná tím, že byl oběť režimu, zatímco Pullmann patřil k privilegované vrstvě. Je to tedy konfrontace pamětníka, který byl v té době dospělý, a pamětníka historika, který byl sice v té době dítě, ale pak se stal odborníkem na toto období jako historik.Mnoho nedorozumění a konfliktů plyne z toho, že historik má na danou věc jiný pohled, chcete-li nestrannější, méně zatížený zkušeností a více infikovaný metodologickými debatami uvnitř historiografie. Historik je více citlivý na různorodost zkušenosti. Zatímco pamětník má vrozenou tendenci zobecňovat svoji zkušenost na celou společnost jako celek.Je tato diskuse tedy přesně tím, co potřebujeme, aby mohla historie jako věda reflektovat minulý režim?Myslím, že ano. Obzvláště ve vztahu k nedávné historii, kde existuje ještě celá generace pamětníků, ke kterým také patřím, tak myslím, že tento dialog je velmi důležitý. Může být někdy bolestivý, protože pamětníci často mají pocit, že ten historik to vidí nesprávně. Mají pocit, že oni to zažili, a tak ví, jak to bylo. Zatímco historik to nezažil.To je předsudek pamětníka. Ale jsou tu i trochu předsudky historiků, obzvláště těch historiků, kteří tu historii vůbec nezažili, ti mohou mít pocit, že jim pamětníci nutí verzi skutečnosti, o které oni mají pochyby. A úplně odmítají legitimitu hlasu pamětníka. Obě tyto pozice se musí otupit a musí připustit, že ta druhá zastupuje legitimní perspektivu.Mohlo by se zdát, že v situaci, kdy bude historie dávnější, bude pro historika jednodušší ji uchopit. Ale v kontextu toho, co tvrdíte, se naopak zdá, že pro reflexi je vhodnější, když je ještě historie živá. Co je tedy pro reflexi blízkého historického období vhodnější?Polemizoval bych s vaším výchozím předpokladem. Myslím, že ta nedávná historie, kde existuje ještě velká skupina pamětníků, je něčím specifická, ale ne natolik, aby to změnilo parametry historické diskuse. Podívejte se na polemiku kolem mariánského sloupu. To se týká události z poloviny 17. století. Existuje něco jako paměť konkrétních živých lidí. Ale také existuje něco jako kolektivní paměť, která je mezigenerační. I část současné generace se pak identifikuje s narativem 19. století, že Češi jsou evangelíci a že bojovali proti Habsburkům a proti katolicismu. To je také identifikace, která je často netolerantní. A to platí i pro druhou stranu.Na obou stranách jsou pak lidé, kteří nejsou schopni se o tom bavit s odstupem. A je jasné, že je to věc identity. Zda bude mariánský sloup stát, nebo ne, je otázka identity. Je zde nějaká kolektivní paměť, oni jsou posledním článkem v předávání kolektivního narativu a identifikují se s ním. Těchto lidí se to dotýká osobně i přesto, že v té době vůbec nežili. A dokonce se to ani nemuselo dotýkat jejich předků. Rozdíl v odstupu mezi historií a historikem tedy není tak velký, jak jste naznačoval.Můžeme tímto způsobem přistupovat i ke střetu mezi Michalem Klímou a Michalem Pullmannem? Můžeme říci, že jejich spor je otázka identit?Neznám ideologické pozadí pana Klímy, z jeho dopisu děkanovi Pullmanovi je zřejmé pouze rodinné pozadí. Paměť minulosti je součást ideologických zápasů. To je výborně vidět na rozhovoru Michala Pullmanna pro Echo24. Otázky jsou kladeny z pozice něčeho, co bychom mohli nazvat česká pravice, někomu, kdo je identifikován jako představitel české levice, a to dokonce české neokomunistické nebo postkomunistické levice.A proto se někdy těmto diskusím říká politika paměti. Paměť není něco apolitického, co by bylo vzdáleno naší politické přítomnosti a jejich politických zápasů. Naopak. Paměť se často dostává do střetu politických zápasů. A toto je ten případ.Nedávno se také objevila petice za odstoupení Michala Pullmanna z pozice děkana Filozofické fakulty Univerzity Karlovy. Je tato petice namístě?Veřejný prostor je od toho, aby se v něm vyjadřovaly názory a je jedno, zda jsou to jednotlivci, když vyjadřují své morální rozhořčení – jako Klíma – z pozice pamětníka, nebo i opoziční politici – jako například Miroslav Kalousek, nebo žurnalisté či aktivisté. Ale ve chvíli, kdy by to byla kolektivní kampaň, která by se snažila dělat nátlak a měla podporu významných institucí, tak si myslím, že by to bylo na pováženou.Akademická práce má svá kritéria a akademické prostředí vlastní samosprávu. A to jsou dvě věci. Děkan je volen Akademickým senátem Filozofické fakulty a může ho odvolat jen senát, nikoliv skupina rozhořčených občanů či nějaká jiná veřejná instituce.Tou druhou věcí je odborný status. Člověk získává docentskou a profesorskou pozici na základě své práce, kterou hodnotí kolegové. Funguje to jako klub. Ti, co již jsou docenti a profesoři, hodnotí práci uchazeče a rozhodují, zda se kandidát může mezi ně zařadit. Docent Pullmann prošel legitimními procedurami a uznávaní odborníci v oboru se shodli na tom, že by měl dostat docenturu. Tak nemohou amatéři – což není nijak hanlivé – zasahovat do oboru a tvrdit, že je Pullmann sám amatér. Na to nemají legitimní právo.\nKristián Těmín\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„Hele, to prostě vysadíš antikoncepci a je to, ani nevíš jak!“ slyšíte z jedné strany. „Úplně chápu, jak vám je. Nám to taky trvalo asi čtyři měsíce,“ slyšíte z druhé. Problémy s početím přinášejí bezmoc, vztek, izolaci, ale i naději, sblížení a černý humor. O tom, jak se z nenormálního stává normální, pojednává ilustrovaný příběh Moniky Baudišové. O komiksovou knihu Bezdětná si můžete zahrát tento týden v pravidelné soutěži serveru iROZHLAS.cz.",
  "text": "„Od dětství slýcháme jednoduchý příběh o tom, jak se dva zamilují, mají sex, žena bez problému otěhotní, po devíti měsících se narodí zdravé dítě a hotovo. Člověk nečeká, že by se ho mohla neplodnost týkat, že by zrovna ta jeho cesta k dítěti mohla být tak dlouhá, bolestivá, drahá a frustrující,“ píše Baudišová v předmluvě knihy.„Čím víc se ale dozvídám o nejrůznějších příbězích, tím víc mi ten původní scénář připadá jako úplné sci-fi. Realita je dost odlišná a v současnosti je na světě více různých způsobů, jak založit rodinu.“I přesto, že problémy s početím má až 15 procent Čechů, ilustrátorka přiznává, že když se s ní začali potýkat s manželem, měla dlouho pocit, že jsou v okolí jediní a výjimeční.Úlevu nakonec Baudišová našla ve psaní a kreslení, což ji poradila psychoterapeutka, u které se nakonec ocitla po několika cyklech marného snažení otěhotnět, opakované zkušenosti s asistovanou reprodukcí a potratech.„Cítila jsem se bezmocná, osamělá a v depresích po mnoha letech neustálé konzumace hormonů. Tyto ilustrace mi v temných okamžicích pomohly dostat emoce ven, utřídit si myšlenky a odnaštvat se na svět,“ říká.Knižní formu ale její zážitky dostaly až později, jak popsala v rozhovoru pro Respekt. „Říkala jsem si, že by bylo fajn příběh sdílet, aby páry, které podobnou situaci prožívají, viděly, že to, co cítí, je normální. Že nejsou blázni ani divní – a že těch lidí je mnohem víc, než se zdá,“ vysvětluje.Svým způsobem pomohl i lockdown během loňské první koronavirové vlny. „Nám jako grafickému studiu zrušili hodně projektů a měli jsme najednou málo práce. Navíc jsme byli zrovna ve Španělsku, kde se dva měsíce nesmělo vůbec vycházet ven. Tak jsem se do práce na knížce mohla pustit naplno. Podařilo se mi vše odosobnit, vidět z většího odstupu a objektivněji,“ dodává.Monika Baudišová je grafická designérka, s Jordi Trillou tvoří česko-katalánské kreativní duo Pinkpill design. Společně pendlují mezi Prahou a Barcelonou a kromě grafiky se věnují ilustraci, animaci a vlastní tvorbě.Jejím debutem byla ilustrovaná kniha Pikunikku – Japonský piknik, která vyšla také v nakladatelství Labyrint v roce 2017. Od té doby byla přeložena do francouzštiny, španělštiny a katalánštiny.Pokud se chcete zapojit do soutěže o 10 knih Bezdětná, napište nám až do tohoto pátku 8. ledna do 18.00 na e-mailovou adresu soutez.irozhlas@rozhlas.cz odpověď na následující otázku:Výherce bude server iROZHLAS.cz losovat ze správných odpovědí, každý se může v daném kole účastnit pouze jednou. Více se dočtete v pravidlech.\nred\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Po velké tiskové konferenci z minulého týdne zvěsti o případném odchodu Vladimira Putina, zaznívající doslova ze všech stran už několik měsíců, nezeslábly, ale spíš zesílily. Nabízejí se už i zaručené termíny typu „leden 2021“ a spekuluje se o důvodech, které by všemocného ruského prezidenta k takovému pro mnohé překvapivému kroku vedly.",
  "text": "Vše, co se v dnešním Rusku týká zdraví nejvyššího představitele státní moci, je podobně jako v sovětských časech předmětem přísně střeženého státního tajemství. Právě proto zvěsti z poslední doby, předpokládající u Putina kupříkladu Parkinsonovu nemoc, jeho tiskový mluvčí Dmitrij Peskov přímo zuřivě odmítá a dementuje.Četní bedliví pozorovatelé si však všímají i maličkostí – třeba toho, jak měl prezident 4. listopadu, kdy se po dlouhé době objevil na veřejnosti během oslav Dne národní jednoty, tendenci lehce kulhat, jak se mu třese ruka, když zvedá sklenici či šálek, anebo jak neklidné má nohy, když na ně pod stůl neopatrně zamíří objektiv televizní kamery…To všechno jsou samozřejmě jen dohady a povýtce nepřímé důkazy, ale faktem je, že podobné informace jak do ruských, tak do zahraničních médií unikají přímo z nejbližšího prezidentova okolí.Mimochodem stejně jako zpráva, že k abdikaci se ho snaží přimět jeho nejbližší – jak obě dcery Katěrina a Marie, tak i jeho údajná současná choť, bývalá umělecká gymnastka a poté i poslankyně Státní dumy Alina Kabajevová.Ať tak či onak, s podobnou zatím dosti senzačně vypadající eventualitou bychom počítat měli a zejména si důrazněji klást poměrně otřepanou otázku „Co bude po Putinovi?“. Je totiž opravdu docela dobře možné, že důvodem jeho dlouhodobého zmizení z veřejného života není jen poslední dobou jedovatě vysmívaná obava z covidu-19, ale právě i ony zmíněné zcela reálné zdravotní svízele.Jakkoli by to pro vyznavače kultu fyzické zdatnosti Putina bylo nepříjemné až fatální, je to přece stejně normální smrtelník jako každý z nás.Důležité v tuto chvíli je, zda Putin v případě nutnosti už připravuje „program následník“ – podobný jako ten, jímž jeho samotného před více než dvaceti lety v rámci podobného schématu na politický Olymp katapultoval těžce nemocný Boris Jelcin. Mnohé tomu napovídá, například novela zákona o trestní nedotknutelnosti bývalých ruských prezidentů, již Státní duma schválila před necelými dvěma týdny.Stále častěji se ozývají i jména možných nástupců: Putinův opravdu věrný souputník Dmitrij Medveděv, ministr obrany Sergej Šojgu, v zahraničí téměř neznámý tulský gubernátor Alexej Ďumin či dokonce bývalý omonovec, nadšený nacionalista a zároveň známý a úspěšný prozaik Zachar Prilepin.Ti všichni zřejmě naplňují tezi „i když Putin už prezidentem nebude, putinismus tu zůstane“. Nu a Rusku a světu v tuto chvíli nezbývá než se řídit známým ruským příslovím: „Počkáme – a uvidíme!“\nLibor Dvořák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V českém tisku se ve čtvrtek dočtete, že se dopravní policisté letos více zaměří na kontrolu dodržování rychlosti. Informuje o tom Mf Dnes. Hospodářské noviny píšou o poklesu prodeje nových aut, trh podle nich zůstává „zavirovaný“. Regionální deník upozornil na obavy zemědělců o dostatek pracovních sil pro jarní sklizeň. Více se dočtete ve výběru z médií, který sestavil Radiožurnál.",
  "text": "Policisté by se v tomto roce měli více zaměřit na dodržování rychlosti na českých silnicích. Počítá s tím nová strategie BESIP, kterou schválila vláda. Právě nepřiměřená rychlost je totiž nejčastější příčinou úmrtí či vážného zranění na silnicích. Rychlost bude policie kontrolovat o pět procent častěji než loni. V roce 2022 by měl počet hodin určených na hlídání rychlosti na silnicích vzrůst o deset procent. Jak píše Mf Dnes, důvodem je hlavně nelichotivá statistika dopravních nehod.Česká firma provozující největší pornografické stránky na světě umožňuje na své servery nahrát nelegální videa. Na stránky Xvideos /iks videos/ se tak můžou dostat i videa s dětskou pornografií. Případ už šetří kriminální policie. Na server Xvideos je podle zjištění Deníku N možné nahrát jakýkoliv obsah. Stačí k tomu pouze e-mailová schránka. Protože obsah videí nikdo nezkoumá, na web se můžou dostat třeba pedofilní videa. Podobný problém přitom už před měsícem řešil další porno server – kanadský PornHub.Trh s auty zůstává zavirovaný – tak zní titulek článku dnešních Hospodářských novin. Ty píšou, že prodeje nových aut u nás se loni propadly téměř o pětinu. Prodalo se tak nejmíň vozů za posledních pět let. Rekordně nízký byl také dovoz ojetin ze zahraničí. Hlavním důvodem je pandemie koronaviru. Loni prodaly automobilky v Česku skoro 203 tisíc aut, což je zhruba o 47 tisíc aut méně než v roce 2019. Většina zemí Evropské unie je na tom ale hůře než Česko.Zemědělci mají obavy, že na jarní sklizeň neseženou dostatek pracovních sil ze zahraničí. Pracovníky potřebují nabírat kolem března, kdy ale podle agrárníků nebude populace dostatečně proočkována vakcínou proti koronaviru a budou stále platit přeshraniční opatření. Pomocné síly můžou chybět například při sklizni chmele nebo ovoce. Problémy můžou mít i zelináři, producenti květin či majitelé lesních školek, jak vyjmenovávají Regionální Deníky.\nJan Nevola\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Jeseníkách a Beskydech mohou v sobotu večer a v noci na neděli po bouřkách stoupnout hladiny menších toků. Ojediněle se podle meteorologů mohou rozvodnit až na druhý povodňový stupeň. Na Moravě a ve Slezsku může v úhrnu napršet až kolem 60 milimetrů, bouřky přinesou i kroupy a nárazy větru kolem 70 kilometrů za hodinu.",
  "text": "Vyplývá to z aktualizované výstrahy, kterou v sobotu vydal Český hydrometeorologický ústav (ČHMÚ). Zrušil také část varování před vysokými teplotami pro sobotní odpoledne. V souvislosti s přechodem studené fronty očekávají meteorologové přeháňky a bouřky na většině území ČR, silné a velmi silné bouřky podle nich zasáhnou hlavně Moravu a Slezsko.„Vzhledem k výraznému nasycení povodí zejména v oblasti Jeseníků a Beskyd se mohou při vydatnějších srážkách vyskytnout prudké vzestupy hladin zejména menších toků, nelze vyloučit dosažení prvního stupně povodňové aktivity, ojediněle i druhého stupně povodňové aktivity,“ uvedl ČHMÚ.Varování před rozvodněním toků platí pro Moravskoslezský a části Olomouckého, Zlínského a Pardubického kraje do nedělních 06.00. Velmi silné bouřky se mohou v sobotu odpoledne a večer objevit ve všech čtyřech moravských krajích, slaběji může bouřit na Vysočině, východě Čech a v části Jihočeského kraje.Výstraha před vysokými teplotami, které mohou v sobotu odpoledne překračovat i 31 stupňů Celsia, aktuálně platí pro celý Moravskoslezský a Zlínský kraj, jižní Moravu bez okolí Boskovic a většinu Olomouckého kraje. Meteorologové tak upravili v pátek vydané varování, podle kterého vedra hrozila i v části Královéhradeckého a Pardubického kraje a Vysočiny.Neděle by měla podle předpovědi přinést mírné ochlazení. Maximální teploty přes den by se neměly dostat nad 27 stupňů Celsia.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Když posledního května dopravila první soukromá společnost s lidskou posádku k mezinárodní vesmírné stanici, mohlo se to zdát pozemským pandemickým starostem poněkud vzdálené. Nejen kvůli výšce zhruba čtyř set kilometrů oběžné dráhy ISS.",
  "text": "Šlo ale o mimořádnou událost, vzrušující laické fanoušky i vědeckou veřejnost. Neboť po ukončení finančně obrovsky náročného projektu raketoplánů Space Shuttle roku 2011 (mimochodem od počátku skromnějšího než předcházející Apollo s několika návštěvami Měsíce) byli Američané odkázáni na dopravu svých výzkumníků ruskými vesmírnými transportéry. Nadto poněkud zlověstně anachronického jména Sojuz.To, jak se zdá, nyní definitivně ukončil vizionář Elon Musk, zakladatel společnosti Space X. Té se za poslední léta pokusů - šťastných ale i neúspěšných - dařilo postupně nejrůznějšími způsoby výrazně snižovat náklady na stavby a starty vesmírných raket, které se v budoucnu mají vracet tak, aby mohly být znovu použity.Zásadním mezikrokem k tomu byla právě květnová cesta k mezinárodní stanici, odkud se Robert Behnken a Douglas Hurley v neděli po dvou měsících v kosmickém prostoru bezpečně ocitli zpátky na zemi. Tedy přesněji nejprve na hladině Mexického oceánu, a pak na palubě připraveného plavidla.Oproti časům, kdy američtí kosmonauti dosedali na zem v raketoplánech podobně hladce jako v letadle, se to může zdát coby krok zpět. Ale spíš jde naopak o počátek nové éry, pro kterou se spojily síly vynalézavé privátní firmy a vládní agentury NASA, vybavené jedinečnými zkušenostmi, technologií a špičkovým personálem. A do níž ovšem hodlají časem vstoupit i další soukromé společnosti. Přičemž se podnikatelské záměry (Musk například počítá s komerčními lety na Měsíc) snoubí s čistě vědeckými.Jestli ona nová éra skutečně nastává, ještě uvidíme. Může se stát, že pro soukromý byznys bude nakonec vesmír příliš velkým soustem. Ale Spojené státy se po letech jistého útlumu do kosmu podle všeho vracejí.Nejen ostatně nikdy nezrušenými projekty bez lidské posádky, jako v případě minulý týden vypuštěné rakety k Marsu s dalším robotickým vozítkem. Vybaveným dokonce malou helikoptérou, která by příští rok měla nad povrchem „rudé planety“ začít intenzivně pátrat po stopách života. Nýbrž i lidskou přítomností.Vždyť na právě ukončenou misi Crew Dragon už v září naváže další start Muskovy lodě, na níž bude vedle tří amerických také japonský kosmonaut. Svérázný Elon Musk jistě leckoho dráždí. Ale málokdo mu upře, že je to frajer.Autor je komentátor Českého rozhlasu\nOndřej Konrád\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "K trestu smrti byl v Číně odsouzen někdejší předseda čínské státní společnosti Huarong Asset Management Laj Siao-min. Byl shledán vinným z přijímání úplatků a bigamie, informovala v úterý agentura Reuters s odvoláním na soud v severočínském městě Tchien-ťin.",
  "text": "Laj Siao-min loni v létě před soudem přiznal, že v letech 2008 až 2018 na úplatcích přijal 1,79 miliardy jüanů (5,9 miliardy Kč) a podílel se i na dalších korupčních aktivitách. Uvedl také, že žil „jako manžel a manželka“ s jinou ženou, než se kterou byl zákonně oddán, a že s ní zplodil dva syny.Protikorupční úřady začaly Laje vyšetřovat v roce 2018 pro „vážné porušení disciplíny“. V témže roce byl vyloučen z komunistické strany, v níž zastával vysoké funkce.Čínský správce majetku Huarong Asset Management, který kontroluje stát, koupil v roce 2018 podíl 36,2 procenta v dceřiné společnosti firmy CEFC China Energy. Skupina CEFC od roku 2015 investovala i v České republice a její zakladatel Jie Ťien-ming se stal honorárním poradcem českého prezidenta Miloše Zemana.CEFC se od té doby dostala do finančních problémů a nakonec ji převzala státní čínská firma CITIC. Jie Ťien-ming je vyšetřován pro podezření z hospodářské kriminality.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Barbora Strýcová postoupila jako první česká tenistka do druhého kola letošního Roland Garros. Dvaatřicátá nasazená hráčka antukového grandslamu porazila Američanku Varvaru Lepchenkovou 7:5 a 6:2. V dalším kole bude hrát s krajankou Barborou Krejčíkovou, jež zdolala Srbku Ninu Stojanovičovou 6:3 a 7:5 pod světly, která se v Paříži využívají letos poprvé. Se soutěží se v prvním kole rozloučili Marie Bouzková a debutant Tomáš Macháč.",
  "text": "Bouzková v chladných podmínkách prohrála s Estonkou Kaiou Kanepiovou 6:4, 4:6 a 2:6. Kvalifikant Macháč při grandslamové premiéře potrápil Taylora Fritze a s 27. nasazeným Američanem prohrál 5:7, 6:7, 6:1, 6:2 a 3:6.Strýcová vydřela v duelu s hráčkou z kvalifikace Lepchenkovou výhru za dvě hodiny a čtyři minuty. Úvodní zápas dvouhry na Roland Garros vyhrála při čtrnácté účasti teprve popáté.V duelu o třetí kolo vyzve krajank Krejčíkovou, která postoupila přes Stojanovičovou po setech 6:3 a 7:5.Svěřenec Daniela Vacka Macháč ukázal v utkání odvahu zahrát vítězný míč i cit při volejích či zkrácení. Nevzdával se, třeba ve druhé sadě odvrátil za stavu 4:5 šest brejkbolů a vynutil si tie-break, ale v něm prohrál 2:7.Třetí a čtvrtý set zvládl perfektně, jenže v rozhodující sadě ztrácel rychle 0:4 a obrat už nezvládl. Při druhém mečbolu napálil Fritz eso a zápas skončil po třech hodinách a 39 minutách.Postup si zajistila jedna z favoritek Viktoria Azarenková z Běloruska. Finalistka letošního US Open se zprvu zlobila, že musí v chladu a zimě čekat, než se rozhodne, zda bude zápas pokračovat.„Já žiju na Floridě a jsem zvyklá na teplo. Nebudeme tady sedět jako kachny,“ řekla a odešla za stavu 2:1 v prvním setu do šatny. Po návratu proti Dance Koviničové z Černé Hory dominovala a vyhrála 6:1, 6:2.O první překvapení se postaral devatenáctiletý Jannik Sinner. Ital při debutu v turnaji vyřadil pod novou zatahovací střechou na centrkurtu Philippa Chatriera jedenáctého nasazeného Davida Goffina z Belgie 7:5, 6:0 a 6:3.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Je to takový paradox: své pasivní volební právo může člověk naplnit pouze aktivitou. Chce-li být člověk zvolen do politické funkce, musí pro to zkrátka něco udělat.",
  "text": "Někdy pro to musí dokonce hodně udělat. Zejména to platí v případě, není-li spokojen s žádným stávajícím politickým uskupením. Pak musí založit vlastní stranu nebo hnutí. A to je panečku pěkná práce. Věřte, že o tom něco vím ze své zkušenosti.V politice jde na prvním místě o ideje, svou roli ovšem vždy hrají také ekonomické zájmy a osobní ambice. Idejemi myslím názory na to, jak uspořádat společnost a jaké mají být cíle politického jednání.I ten, komu jde jen o hospodářský prospěch nebo o moc, musí tento svůj záměr zformulovat do nějakého politického programu, pro který musí získat dostatek spolupracovníků a s nimi pak oslovit voliče. Pak už stačí jenom tři věci: peníze, peníze, peníze. Tak je to jednoduché.Co však už tak jednoduché není, je uspět. Touží-li po tom nové politické hnutí, například takové, které před pár dny ohlásil jeden aktivista občanské společnosti, bude muset vyřešit řadu mnohem konkrétnějších problémů. Především musí nalézt vlastní velké programové téma, které bude nějakou dobu rezonovat ve společnosti.Naposledy byla takovým tématem korupce a slib jejího odstranění vyvezl na výsluní jednu stranu a dvě hnutí. Občanské iniciativy nastolily otázku konfliktu zájmů a zneužívání moci vládnoucích ke zvýhodnění vlastních firem. Podařilo se jim zaplnit náměstí a pláně, ale nikoli snížit preference vládní koalice. Znamená to, že nachází ohlas u voličů opozice a další pokračování demonstrací by už bylo jenom přesvědčování přesvědčených.Nové politické hnutí by však podle iniciátora rádo oslovilo i ostatní voliče. Ti jsou dvojí: podporovatelé vládních stran a lidé, kteří k volbám nechodí. Nezdá se, že těm prvním, vesměs toužícím po vládě silné ruky, by mladý lídr nezkušený v politice ani v byznysu mohl něco nabídnout. A jedinou skupinou, kterou má šanci oslovit mezi notorickými nevoliči, mohou být mladí lidé, kteří se o politiku dosud nezajímají. Je zde něco, co by je dokázalo vyburcovat z letargie? Nevím, hádat nechci a trápení s tímto problémem rád přenechám tomu, kdo si jej vykoledoval.Jestli se ale ve své úvaze moc nemýlím, vychází mi z ní, že nové hnutí, vznikne-li, bude muset být zaměřeno hlavně na tyto mladé lidi. Jejich volební potenciál je dosti omezený a sotva, pokud se zadaří, lze předpokládat volební zisk větší než jednotky procent. Navíc zde bude konkurence s Piráty, kteří mají zacíleno stejným směrem. „Tradiční“ strany, pokud dokážou vytvořit pevnou předvolební koalici, tedy nemusí mít obavy.Platí však také, že člověk míní a pánbůh mění. Žijeme v období, v němž se společenská atmosféra stala turbulentní a tedy ještě méně předvídatelná, než byla před tím. V takové situaci člověk udělá nejlépe, když se řídí svým vnitřním kompasem. To platí i pro politické vůdce, pokud ho mají.Autor je filozof a pedagog\nDaniel Kroupa\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Soud na Novém Zélandu ve čtvrtek podle agentur poslal atentátníka z Christchurche na doživotí do vězení bez možnosti podmínečného propuštění. Stal se prvním člověkem v této zemi odsouzeným k takovému trestu. Australský pravicový extremista Brenton Tarrant loni na jaře při útocích na dvě mešity zastřelil 51 lidí, dalších 50 utrpělo zranění. Šlo o nejhorší násilný čin, jaký Nový Zéland kdy zažil.",
  "text": "Soudce Cameron Mander řekl, že zločiny, jakých se nyní devětadvacetiletý Tarrant dopustil, jsou tak příšerné, že ani život strávený ve vězení je nemůže odčinit. Uvedl také, že útoky způsobily mimořádné ztráty a vycházely ze zvrácené a zhoubné ideologie. Tarranta označil za „teroristu, nelidského a ohavného masového vraha, zrůdu a bezpochyby nejhoršího novozélandského zabijáka“.„Vaše zločiny jsou tak strašné, že i když budete do smrti uvězněn, nebude to dost na potřebný trest a odsouzení. Podle mého soudu žádnou lítost s oběťmi nepociťujete,“ řekl soudce.Tarrant na mešitu a islámské centrum v Christchurchi na novozélandském Jižním ostrově zaútočil při pátečních modlitbách loni 15. března, na lidi střílel z poloautomatických zbraní. Svůj čin filmoval kamerou umístěnou na hlavě a živě z ní záběry vysílal na facebooku.V mešitě Al-Noor zabil 42 lidí včetně tříletého dítěte, které se drželo otce, v centru na předměstí Linwood pak dalších sedm lidí. Jeden člověk zemřel krátce po útocích v nemocnici, další pak letos.Útoky zemi, která měla pověst jedné z nejbezpečnějších na světě, šokovaly a vedly k zákazu některých typů poloautomatických zbraní.Čtvrtečním vynesením rozsudku skončilo čtyřdenní slyšení, během kterého přeživší a příbuzní obětí u soudu oživili vzpomínky na horor, který loni na jaře zažili.Tarrant už dříve propustil své advokáty a dal soudci najevo, že před vynesením rozsudku nepronese závěrečnou řeč. Právník jmenovaný soudem uvedl, že Tarrant neoponuje trestu doživotního vězení bez možnosti podmínečného propuštění. Letos v březnu se tento muž ke svým činům přiznal.Tarrant si ve čtvrtek rozsudek vyslechl, ale nemluvil stejně jako při celém čtyřdenním slyšení o rozsudku. Ještě před jeho vynesením sdělil, že nechce žádnou psychologickou pomoc a že si v případě potřeby analýzu svého chování provede sám.„Řekl, že nechce pomoc. Domnívá se, že znalci nejsou odborně připraveni a nemají zkušenost s případy, jako je ten jeho. Říká, že bude-li to nezbytné, provede na sobě psychologickou analýzu sám,“ sdělil prokurátor Mark Zarifeh.Ačkoli psychiatrovi při vyšetření Tarrant sdělil, že má kvůli svému činu výčitky svědomí, psychiatr dospěl k závěru, že „je těžké míru těchto výčitek posoudit“. Podle Zarifeha útočník popírá, že je rasista.Soudce Mander si ale myslí, že Tarrant své ideologické přesvědčení nezměnil. „Podle mého pozorování jste stále ponořen do sebe. Neomluvil jste se ani veřejně nedoznal ke způsobené újmě. Zdá se, že jste soustředěný na sebe a na svou vlastní situaci,“ sdělil soudce.Imám mešity Al-Noon Gamal Fouda řekl, že „dnes bylo uplatněno právo za ten strašný čin“. „Žádný trest naše blízké nepřivede zpět, všichni extremisté jsou stejní, ať využívají víru, nacionalismus nebo jinou ideologii. Všichni zosobňují nenávist. Ale my, muslimové i nemuslimové, věřící i nevěřící, jsme zde a řídíme se láskou a soucitem,“ dodal.Premiérka Jacinda Ardernová ve své reakci řekla, že si oddechla, že „ten člověk už nikdy nespatří denní světlo“. „Trauma z 15. března se neléčí snadno, ale doufám, že dnešek byl poslední den, kdy jsme měli důvod slyšet a vyslovit jméno teroristy, který za tím utrpením je. Zasluhuje si uvržení do celoživotního a naprostého mlčení,“ dodala premiérka.Rozsudek si vyslechlo u soudu i před soudní budovou mnoho příbuzných obětí. „Je to úleva, nežijeme v zemi, kde se dá očekávat trest smrti. Ale rozhodli spravedlivě, když dali maximální trest vězení bez možnosti propuštění na podmínku,“ řekla Hina Amirová, jež přežila Tarrantovu palbu v autě před mešitou Al-Noor.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na jaře zasáhla epidemie covidu-19 nejvíce Domažlicko na západě Čech. Proto se Domažlice staly covidovou nemocnicí pro celý kraj a jely na plné obrátky. Byla to tvrdá škola, ze které se zdravotníci dokázali poučit a nyní nemocnice funguje jako dobře promazaný stroj. Respekt před nemocí mají pořád, vědí ale, do čeho jdou a jak tomu v klidu čelit. Navíc se podle nich na jaře okres promořil a i to jim pomáhá.",
  "text": "Vestibul moderní nemocnice na kraji města je v pátek po poledni prázdný. Kdo nemusí, zřejmě se nemocnici vyhýbá.Kdo by ale hledal internu, najde jen dveře s nápisem Biohazard. Oddělení se změnilo na covidové. Za dveřmi se vlní plastový závěs, kterým se vchází do infekční zóny.Na chodbě stojí lékař Kamil Zábranský. „Ještě na jaře jsem tady vytíral podlahu, dneska sestrám šéfuju,“ říká Radiožurnálu pobaveně šestadvacetiletý internista, který první vlnu zažil jako medik.„Dělal nám tady sanitáře, trochu jsme si ho vycvičili a teď je z něj pan doktor a musíme ho poslouchat my,“ usmívá se vrchní sestra Romana Štroblová.Lékař otvírá dveře pokoje číslo 3, kde leží Augustin Sviták. Do nosu má zavedený kyslík. „Je mi výrazně líp, to se nedá srovnat,“ říká přerývaně 79letý penzista, kterého záchranka přivezla před šesti dny. Na dvojlůžkovém pokoji leží sám.„Máme na oddělení průběžně deset až patnáct pacientů. Zatím tu volné místo je,“ vysvětluje Zábranský. „Jakmile se pacienti zlepší, okamžitě je převážíme do nemocnice ve Stodu, kde je připraveno lůžkové oddělení pro doléčení. Stále si udržujeme volné kapacity.“Oddělení působí velmi klidným dojmem. Žádné rychlé přesuny pacientů, žádný zmatek. „Máte štěstí, tohle je nejklidnější odpoledne za posledních dvacet dnů. V úterý a ve středu jsme tu padali. Měl jsem končit v půl čtvrté a odcházel v jedenáct. Pot ze mě tekl. Internistů je málo, občas musím zaběhnout i na ambulanci,“ líčí lékař.Rozhovor sleduje vrchní sestra Romana Štroblová. „Když to jinak nejde, zůstávám tady a pracuju u lůžka jako normální sestra. Už jsme si na ty kombinézy zvykli a umíme v tom vydržet i celý den,“ svěřuje se.„Mně nejvíc vadí, jak se mi to pořád mlží. Hlavně když dávám injekce, tak je mizerně vidět,“ říká zakuklená zdravotní sestra Marcela Mužíková. „Ale nebojím se, opravdu ne. Ochranné pomůcky jsou dostačující, abychom neměli strach. Ani mladá děvčata, která nám přijdou pomoct jako praktické sestry, tak nemají obavy.“Je možná nezvyklé, když sestra na covidovém oddělení přistupuje k problému tak klidně. Marcela Mužíková pro to má logické vysvětlení: „Na jaře jsme vůbec nevěděli, do čeho jdeme, co ten vir obnáší, byli jsme ve stresu. Teď už víme, co nás čeká, jak se obléct, jak se tu pochybovat a chovat.“„Možná je náš okres trochu jiný v tom, že to tu lidé promarodili na jaře a získali protilátky. Ale zase teď jsme tu měli paní ročník 1981 a ta měla plíce silně zasažené. Dostala se z toho, ale rekonvalescence bude dlouhá,“ říká doktor Zábranský a usedá k počítači, aby dokončil úřední povinnosti.V podlaží nad covidovým oddělením je umístěna jednotka intenzivní péče. Primářem je tam zkušený anesteziolog Vojtěch Hynek.Uprostřed velkého sálu pod okny jsou obsazena dvě lůžka s necovidovými pacienty. Po stranách jsou oddělené boxy, kde leží covidoví pacienti. Jeden je na ventilaci a zrovna u něj pracuje zdravotní sestra. „Jsou i pacienti, kteří umřou s covidem, ale i nám tady umřel pacient přímo na covid. Těžké poškození plic, oběhová nestabilita,“ odmítá primář zlehčování onemocnění, které se stále mezi lidmi šíří.Z jednoho boxu sestřička mává zpátky do sálu na kolegyni a snaží se domlouvat přes tlusté sklo. Kolegyně nakloní ucho až ke sklu a poslouchá nezřetelný hlas.„Mají to hodně náročné. Teď mám na neschopnosti dvě sestry s covidem. Měly poměrně nepříjemný průběh a s největší pravděpodobností se nakazily u pacienta, v rodině byli všichni negativní,“ říká Radiožurnálu primář Hynek, podle kterého je v krajských nemocnicích Plzeňského kraje na JIP momentálně podobný počet pacientů.„Včera jsme tu měli dva příjmy, dohromady osm pacientů. Byli jsme na to dva doktoři a čtyři sestry. To jsme se nezastavili, měli jsme toho dost,“ vysvětluje primář, kde je zakopaný pes.Kdyby mu onemocnělo víc sester nebo lékařů, bude provoz JIP v ohrožení.„Já si myslím, že z velké části je ta naše trošku lepší situace způsobená tím, že jsme se promořili včetně pendlerů už na jaře, kdy na tom byl náš region nejhůř,“ říká ředitel nemocnice a dříve lékař urgentní medicíny Petr Hubáček.Do Domažlické nemocnice putovali na jaře covidoví pacienti z celého kraje, proto je podle ředitele personál připravený. „Covidového pacienta berou jako každého jiného, není v nich takový ten strach a obavy, že se nakazí, nebo nějaká panika, která se šíří napříč jinými regiony.“Na Domažlicku na jaře hasiči plošně dezinfikovali některá místa a obce a i možná proto mají obyvatelé podle ředitele větší nadhled a jsou zkušenější. „Na jaře onemocnělo covidem najednou třicet lidí. Teď mám v neschopnosti šest lékařů a sedm sester. A to máme 350 zaměstnanců, což je myslím velmi dobré.“Ředitel má přesto připravený plán na zvýšení kapacity, na covidové oddělení ještě může přeměnit internu a v záloze má gynekologie, kdy může sestěhovat pacientky na dětské oddělení. „Musím to zaťukat, i když nevím, co bude dál, když se regiony okolo plní covidovými pacienty. Předpokládám, že to půjde sem.“\nĽubomír Smatana\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Syrský diktátor Bašár Asad podle Moskvy nemá zapotřebí, aby humanitární pomoc, poskytovaná lidem, kteří uprchli před válkou k turecké hranici, přicházela ze zahraničí.",
  "text": "Už vůbec ne, aby nebyla pod kontrolou jeho vlády. Moskevský deník Kommersant tvrdí, že takto Kreml zdůvodnil, proč v Radě bezpečnosti možnosti pomoci uprchlým Syřanům dosavadním způsobem zabránil svým vetem. Syrský prezident se údajně umí sám o své lidi postarat. Náhled sdílela vláda v Pekingu. Tak se i ona, jako druhý stálý člen Rady bezpečnosti, připojila vetem.Byla to první hořká porážka Němců, kteří se 1. července ujali předsednictví Rady bezpečnosti. Spolu s Belgičany jako její nestálí členové přišli s návrhem mandát OSN poskytovat do Sýrie humanitární pomoc (právě pozbýval platnosti) prodloužit a zajistit tak, aby potraviny, zdravotní materiál a léky mohly dál putovat až třemi přechody přes turecké hranice jako dosud.Narazili však. Poukaz na to, že veto ve skutečnosti odsuzovalo uprchlé Syřany, ženy, děti, včetně kojenců, k pomalé smrti hladem, žízní, vysílením, případně na různé nemoci a obtížně léčitelná zranění, nedojímal.Jedním slovem: Velmocenská politika opět ukázala svoji opravdovou tvář.Nebyli by to ale houževnatí Němci a Belgičané, kdyby v duchu zásady „lepší něco nežli nic“ nepřišli vzápětí s kompromisním návrhem, otevírajícím humanitární pomoci možnost, aby proudila alespoň přes jeden turecko-syrský přechod. S kompromisem vlídný souhlas vyslovili Rusové. Přidali se k nim se stejnou vlídností soudruzi z Pekingu. Trvají ale na podmínce, aby humanitární pomoc obsahovala jen pomoc humanitárního ražení. Potraviny, léky a zdravotní materiál. Obsah ostatně zkontrolují na zvoleném přechodu dohlížející Asadovi vojáci. Příležitost náležitě se přiživit to bude víc než výtečná.Německému ministru zahraničí Maasovi, stejně jako generálnímu tajemníkovi OSN Guterresovi se zjevně ulevilo. Ne však tolik humanitárním organizacím. Kompromisní rozhodnutí Rady bezpečnosti považují za stejně nelítostné a bezohledné, i když jim zpolovic vychází vstříc. Jenže právě ta druhá polovina bude nejspíš příčinou, proč nevinní lidé, dřív než se k nim pomoc vůbec dostane, budou trpět, možná i umírat.Taková je ale velmocenská politika. Vznešeně se tomu říká státní a národní zájmy aneb jak si smutně povzdechl berlínský list DIE WELT – Moskvě moc, Evropě uprchlíky!Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Britská vláda zakoupila sáně a vlajku použité na jedné z expedic objevitele Ernesta Shackletona k jižnímu pólu. Podle vládního fondu národního dědictví NHMF měla koupě za cíl, aby cenné artefakty uznávaného polárníka zůstaly na britské půdě, uvedla agentura AP. NHMF uvedl, že zaplatil 204 000 liber (5,89 milionu korun) za tyto dva předměty, které Shackleton použil během své první antarktické expedice z let 1907 až 1909.",
  "text": "Shackletonova expedice Nimrod - pojmenovaná po stejnojmenné lodi - se v Antarktidě dostala do vzdálenosti přibližně 180 kilometrů od jižního pólu. Tak blízko do té doby k jižní točně nikdo nepronikl.Objevitelé se s ohledem na docházející zásoby museli obrátit zpět, aniž by dosáhli cíle. Navzdory tomu je výprava považována za jednu z nejúspěšnějších v britských dějinách, neboť připravila půdu pro zdárnou expedici norského objevitele Roalda Amundsena hned o dva roky později.Dochované sáně o délce 3,35 metru byly jedněmi ze čtyř, na nichž účastníci výpravy táhli zásoby antarktickou pustinou. Vlajka s červenou hlavou jednorožce a zlatou kotvou se vyskytuje na mnoha zrnitých fotografiích z expedice.„Z výpravy toho zbylo velice málo,“ řekl Jeremy Michell, hlavní kurátor Národního námořního muzea v Londýně, kde budou sáně vystaveny. „V naší polárnické výstavě, kterou tu máme, je jenom jeden předmět, kterým je nepříliš záživná stojací lampa z Nimrodu. U ní nejdou vyprávět stejně inspirující příběhy, jako když máte sáně.“Vlajku obdrží Scottův institut pro polární výzkum ve městě Cambridge.Sáně a vlajka byly vlastnictvím Erika Marshalla, chirurga a polárníka, který Shackletona při expedici Nimrod doprovázel. Koupil je ze zahraničí a v 50. letech daroval své bývalé škole.Ředitelka NHMF Eilish McGuinnessová uvedla, že její instituce během pandemie covidu-19 zrušila mnoho plánovaných nákupů, nadále je však připravena kupovat „věci v naléhavých a speciálních případech“, které by se mohly ztratit. „Po celou dobu panovala obecná shoda, že toto bylo natolik důležité, že jsme opravdu museli pomoci zachovat tak cenné předměty ve Spojeném království,“ dodala.Shackleton jižního pólu nikdy nedosáhl a zemřel v roce 1922 na ostrově Jižní Georgie při své čtvrté antarktické expedici. V roce 2002 se umístil na 11. místě v televizní soutěži 100 největších Britů, v níž diváci vysílací společnosti BBC vybírali nejvýznamnější postavu britských dějin.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Už na jaře příštího roku se můžou první studenti hlásit na nově otevřený obor herní design na pražské FAMU. Čeští herní vývojáři patří ke světové špičce a Filmová a televizní fakulta  Akademie múzických umění tak reaguje nejen na velký zájem ze strany studentů, ale i na požadavky současného trhu.",
  "text": "Bohemia Interactive, Amanita Design, Warhorse, Beat Games - to je jen pár příkladů celosvětově známých českých vývojářských firem. Jejich obrovský úspěch v zahraničí inspiroval další a aktuálně je u nás více než 110 videoherních studií.Spolu s nimi také přibývají lidé, kteří v tomto oboru pracují. V současnosti na tuzemských titulech pracuje téměř 1800 programátorů, grafiků a dalších. A to je podle vedoucího přípravného týmu a teoretika v oboru digitálních her a nových médií Jaroslava Švelcha jeden z důvodů, proč obor na FAMU spolu s Helenou Bendovou založili. „Protože designéři v dnešní době se zpravidla rekrutují z řad jiných profesí v rámci herních firem. Takže je to třeba programátor, který se stane designérem, nebo grafik, který se stane designérem. Ale nikdo nemá tu specializaci od začátku. Je třeba ty lidi zaučovat a není jich dostatek,“ vysvětlil Radiožurnálu.Jedním z vyučujících bude herní vývojář Michal Berlinger ze zmíněného studia Amanita Design, které má za sebou hry jako Machinarium nebo Pilgrims.„Herní design je široká disciplína. Je to v podstatě něco, jako bychom řekli u filmu režie. Zahrnuje nějakou koordinaci a vymýšlení celkového konceptu her. Jde nám o to, že v Česku je hodně šikovných výtvarníků, technických profesí a tak dále, ale abychom hry dokázali někam posunout, tak potřebujeme i solidní a schopné designéry, kteří to šoupnou v koordinaci s týmem trochu dál,“ řekl Berlinger.Herní designér vytváří tedy samotné herní principy, interakce a mechaniky, navrhuje herní světy, úkoly a hádanky. Určuje, jaký zážitek si má hráč odnést a tvůrčí vizi dané hry.Dvouletý magisterský obor přijme maximálně osm studentů, kteří se tedy naučí, jak navrhnout kompletní herní svět, budou režiséry i scenáristy zároveň. Ostatně nový obor bude spolupracovat i s katedrami animace, zvuku, produkce a dalšími.„Potom v těch větších týmech samozřejmě je designérů víc a zaštiťuje je nějaký kreativní ředitel nebo nějaká taková postava. Ale designér vytváří obsah hry, co ti hráči ve hře dělají. Není to programátor, který má na starosti technickou stránku, aby to fungovalo, není to ani grafik. Částečně může mít podíl na scénáři, ale je to taková jedinečná disciplína,“ doplnil Švelch.Zkoušky, které budou na jaře příští roku, budou mít dvě kola. Ty budou zahrnovat třeba koncept vlastní hry, rozbor nějaké stávající a osobní pohovor s komisí.„Pokud to bude všechno dobře fungovat, tak je i plán, že postupně by se otevřely třeba i bakalářský studijní program a nějakým způsobem by se to mohlo rozrůstat,“ dodal Švelch. Chystaný studijní program je unikátní také v tom, že je postavený hlavně na spolupráci s lidmi z praxe.\nAlžběta Havlová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Stoupenci odcházejícího prezidenta USA Donalda Trumpa ve středu násilně vtrhli do washingtonského Kapitolu. Chtěli zastavit jednání k potvrzení výsledků listopadových prezidentských voleb, v nichž zvítězil demokratický kandidát Joe Biden. Při vpádu přišli o život čtyři lidé, zatčeno bylo 52 protestujících. Na sociálních sítích se objevila řada videí, která ukazují, jak vniknutí probíhalo.",
  "text": "Vpád do Kongresu rozproudil mimo jiné debatu o přístupu policistů, kteří běžně Kapitol chrání. Vidět třeba je, že před demonstranty otvírají zábrany.Twitterem rovněž koluje záznam živého vysílání, z něhož je patrné, že se někteří příslušníci kapitolské policie s protestujícími fotí.Uvnitř se reportérovi britské stanice ITV podařilo natočit kromě destruktivního chování davu i několik rozhovorů. „Dodržovali jsme zákon, byli jsme slušní lidé. Tohle jste z nás udělali vy, je to vaše vina! Bojujeme za svoji svobodu,“ křičí jeden z účastníků.Při útoku zemřeli čtyři lidé. Jedno z videí zachycuje smrt demonstrantky, jež se pokusila prolézt rozbitými dveřmi. V ten moment ji kapitolský policista zastřelil. Upozorňujeme, že video obsahuje drastické záběry.Škody jsou i na budově Kapitolu, místo schůzí amerických zákonodárců. Lidé rozbíjeli okna a násilím otvírali dveře, kterými posléze vnikli dovnitř.Demonstranti si vzali za cíl i novináře, které v okolí Kapitolu napadali a ničili jim techniku. Bez úhony nevyvázl například tým agentury Associated Press.Uživatelé sociálních sítí v souvislosti se středečními událostmi upozornili na rozdíl v bezpečnostních opatřeních, jež panovala loni během protestů hnutí Black Lives Matter, a při demonstraci Trumpových příznivců.Prezident Trump vydal v reakci na protesty prohlášení, v němž opakuje, že volby neproběhly podle pravidel. A to i přesto, že žádná z námitek vznesených proti prezidentskému klání nebyla schválena.„Vím, že to bolí, že se trápíte. Ukradli nám volby,“ řekl ve videu. „Teď běžte domů, máme vás rádi, jste velmi výjimeční,“ vzkázal demonstrantům.Sítě Twitter, Facebook i YouTube ale video s jeho projevem smazaly.Po zásahu policie a odchodu demonstrantů schůze pokračovala. „Snažili se narušit naši demokracii. Nepodařilo se jim to,“ uvedl na začátek obnoveného setkání a před hlasováním šéf senátní republikánské většiny Mitch McConnell.Senát nakonec potvrdil Joea Bidena 46. prezidentem Spojených států.\nVít Svoboda\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tak dlouho volali komentátoři a aktivisté Milionu chvilek pro demokracii po sjednocení opozice, až k určitému spojování došlo. Nevznikl ovšem jeden subjekt.",
  "text": "To by ostatně bylo reálné jen v případě, že by byli všichni přesvědčeni, že jsou ohroženy základy demokracie, což evidentně nejsou. Proto se vytvářejí opoziční bloky dva.Jeden stvrdili předsedové ODS, KDU a TOP 09, druhý se pomalu formuje z Pirátů a hnutí STAN. Rozdíl mezi nimi bývá označován jako rozdíl mezi pravicí a politickým středem. Nebo – což se zdá být výstižnější – jako mezi tradičními stranami a neideologickými uskupeními.Toto rozložení odpovídá stavu současné liberální demokracie, o které se často hovoří jako o postdemokracii. Filozof Václav Bělohradský tak označuje situaci, v níž „tradiční“ politické strany, vzniklé z řešení rozkolů modernosti, ztratily kulturní hegemonii, zatímco politická hnutí, jež by úspěšně řešila rozkoly postmoderní doby, se teprve formují.Tradiční politické strany jsou jednou vyzdvihovány jako jediné názorově ukotvené a podruhé zatracovány jako zkostnatělé a zkorumpované. A symetricky jsou nově vzniklá hnutí označována buď za populistická a nečitelná, nebo oslavovaná jako dynamická, přinášející naději na změnu.Soudě podle domácích průzkumů volebních preferencí má více příznivců neideologický blok. Nutno přiznat, že tradiční strany to dnes nemají snadné. Konec dějin, který více než před 30 lety předpovídal americký politický filosof Francis Fukuyama, sice nenastal, ovšem aspoň v západním světě vládne konsenzus, podle kterého k současnému systému demokratického kapitalismu neexistuje žádná alternativa. Dřívější velké témata tradičních stran nikoho neoslovují.V západní Evropě se také rozdíly mezi pravicí a levicí smazaly a v mnoha státech provádějí obě strany podobnou politiku, kterou odlišují jen tváře politiků a jejich styl. Jinak je tomu ovšem ve většině postkomunistických zemí.Na Slovensku tradiční strany sice téměř zmizely, zato v Polsku vidíme bojové tažení tradiční ideologie. Zvláštní případem jsou pak Spojené státy, kde díky konzervativním republikánům i levicovému křídlu Demokratické strany nabírají obě ideologie na síle, což ovšem nebude případ nově zvoleného prezidenta.Máme-li aspoň trochu věřit domácím průzkumům preferencí, jsou naše tradiční strany spíše v defenzívě. Ztrátou ideologické agendy trpí více levice, jak dokládá ta naše, která míří mimo parlament, čímž v drastičtější podobě kopíruje problémy jiných levicových stran.Ale ani naše pravice nepůsobí moc jistě. Poslední kroky vedení ODS, které se rozhodlo držet se ideologických pouček, ať to stojí, co to stojí, nenašly ani v členské základně jednoznačné pochopení.U části veřejnosti zatím opakování pravicových tezí pocházejících z ideové výbavy 19. století, které nás učil Václav Klaus, funguje, je ale otázkou, jak dlouho. Problémem takzvaně tradičních stran totiž je, že problémy, které globalizace přináší, jako je nutnost reagovat na klimatické změny, problémy dané rozvojem nových informačních technologií nebo genetického inženýrství, se nedají řešit tradičními ideologickými recepty. V tomto směru má ideologiemi nespoutaný blok Pirátů a STAN výhodu.O výsledku rozhodne to, zda se před volbami povede věcná debata o problémech, které musíme řešit, nebo se necháme jen zavalit marketingovými hesly a jednoduchými poučkami. To bude samozřejmě záviset jak na politicích, tak na tom, co bude veřejnost ochotna poslouchat.Autor je komentátor Českého rozhlasu\nJan Vávra\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "O případném nepřizvání ruských a čínských firem do tendru na stavbu nového bloku jaderné elektrárny Dukovany by měli v lednu jednat šéfové všech sněmovních stran s premiérem Andrejem Babišem z hnutí ANO. Vláda by se pak podle jejich doporučení měla řídit. Po jednání vládního výboru pro výstavbu nových jaderných zdrojů to uvedl ministr průmyslu a obchodu za hnutí ANO Karel Havlíček.",
  "text": "Podle Havlíčka se bude rozhodovat o několika variantách: vláda může oslovit všechny uchazeče, včetně firem z Ruska a Číny, a teprve posléze v průběhu tendru uvažovat o jejich vyřazení.Druhou možností je Rusko a Čínu do tendru vůbec nezvat. Tuto variantu už dřív doporučili ve společném dokumentu zástupci ministerstva vnitra, zahraničí a zpravodajských služeb.„Varianta číslo tři je taková, kdy by se oslovili pouze tři uchazeči. A ti dva potenciálně rizikoví by měli možnost být součástí dodavatelských konsorcií za předpokladu, že by v konsorciu byli ostatní členové z Evropské unie nebo NATO. A současně by nikdo z těch potenciálně rizikových nebyl vedoucí společností v tom konsorciu,“ uvedl Havlíček.Poslední možností je podle Havlíčka odložení vypsání tendru až do období po parlamentních volbách, které jsou příští rok na podzim. K tomu by se podle něho vláda klonila, pokud by se na lednovém jednání s opozicí nedařilo najít shodu.Vicepremiér a šéf ČSSD Jan Hamáček uvedl, že se kloní k variantě konsorcia. „Já jsem podpořil variantu tři, což je varianta, která počítá s oslovením tří dodavatelů. To znamená Spojené státy, Francie, Korea. S tím, že umožní těm zbylým, neosloveným dodavatelům zapojit se do případného konsorcia s případným dalším dodavatelem,“ uvedl Hamáček.Jenže zmíněná bezpečnostní skupina státu varovala právě i před účastí Ruska a Číny v případném konsorciu. Podle Hamáčka by proto bezpečnostní složky musely tuto variantu znovu projednat.„To není žádný bianco šek. Takovéto konsorcium by potom bylo předmětem dalšího bezpečnostního vyhodnocení. To pokládám za solidní kompromis, který zohlední bezpečnostní aspekty a požadavky České republiky a současně umožní širší zapojení těch subjektů do tendru, od čehož si ministerstvo průmyslu a obchodu slibuje nižší cenu,“ dodal Hamáček.Ze zmíněných čtyř variant budou do konce ledna rozhodovat předsedové všech sněmovních stran. Většina opozičních stran prosazuje, aby do výběrového řízení nebyli přizváni rizikoví uchazeči z Ruska a Číny. Podle Havlíčka by ovšem pro Česko bylo ekonomicky nejvýhodnější, aby se tendru zúčastnili všichni zájemci. Premiér Andrej Babiš z hnutí ANO už dřív připustil i možnost, že se tendr odloží až do období po příštích volbách.\nZdeňka Trachtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Jablonce zvítězili v předehrávce 10. kola první fotbalové ligy ve Zlíně 2:0 a podruhé za sebou v nejvyšší soutěži naplno bodovali. „Ševci“ hráli od 45. minuty bez vyloučeného útočníka Tomáše Poznara. Přesilovku využili Severočeši v 71. minutě gólem Václava Pilaře, pojistku přidal v 84. minutě z penalty Ivan Schranz. Zlín prohrál v lize po třech vítězstvích za sebou.",
  "text": "Jablonec, který v lize nastoupil po dvou týdnech, jelikož jeho zápas s Bohemians 1905 z minulého kola byl odložen, zahrozil proti Zlínu jako první v osmé minutě. Holík nacentroval do vápna na Zeleného, jehož hlavičku vyrazil brankář Dostál. Akce pokračovala, Pleštil ji však zblízka zakončil střelou nad.Stejně později dopadly i Krobův přímý kop a Považancova a Schranzova rána zpoza šestnáctky.Ze stejné pozice na opačné straně pálil dvakrát Dramé, ale vždy jen do středu branky do náruče připraveného Hanuše. Pak zahrozil opět Jablonec. Robert Hrubý si naběhl do vápna na Pleštilovu přihrávku, ale jeho přízemní střelu Dostál zastavil.Poté dostal s pěti trefami nejlepší ligový střelec „Ševců“ Poznar první žlutou kartu. V závěru poločasu podle rozhodčího Berky nafilmoval v pokutovém území Severočechů pád a po druhé žluté oslabil mužstvo.Severočeši se po změně stran dlouho nedostali k výraznějšímu ohrožení Dostálovy branky. V 71. minutě se ale poprvé gólově prosadili. Hrubý našel Pilaře, který překonal Dostála. Letní posila se za Jablonec v pátém ligovém utkání prosadila poprvé.V 83. minutě Conde v šestnáctce nedovoleně zastavil Schranze a sudí Berka nařídil pokutový kop. Odpovědnost vzal na sebe sám faulovaný hráč, který bez potíží penaltu proměnil a dodal hostům uklidnění.Jablonec porazil Zlín v lize počtvrté za sebou a znovu bez inkasovaného gólu. V nejvyšší soutěži nepodlehl Zlínu od dubna 2008 ve 13. zápase po sobě a ve Zlíně od září 2005 podeváté v řadě. Severočeši se posunuli na páté místo právě před „Ševce“. V úterý je čeká odložený domácí duel s Bohemians.Fastav Zlín - FK Jablonec 0:2 (0:0)Branky: 71. Pilař, 84. Schranz z pen. Rozhodčí: Berka - Mokrusch, M. Podaný - Marek (video). ŽK: Poznar, Páník (trenér) - Holík, Krob. ČK: 45. Poznar. Bez diváků.Sestavy:Zlín: Dostál - Cedidla, Buchta, Procházka - Fantiš (79. Janetzký), Hlinka, Conde (90.+2 Slaměna), Jiráček - Dramé (46. Jawo), Poznar, Čanturišvili. Trenér: Páník.Jablonec: Hanuš - Holík, Martinec, Zelený, Krob (90.+2 Jovovič) - Považanec - Pleštil (67. Ladra), R. Hrubý (90.+2 Čvančara), Kubista, Pilař (87. J. Podaný) - Schranz (87. Doležal). Trenér: Rada.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nejlepší byl stavební zákon, který sepsali komunisté v 70. letech minulého století. Tak zní obvyklý bonmot, kterým právníci komentují novou verzi stavebního zákona, která nyní dorazila do sněmovny. Teoreticky by měla stav stavebního práva vylepšit, ovšem málokdo si myslí, že toho dosáhne.",
  "text": "Obvyklá stížnost zní, že stavební řízení, kterým musí projít každý, kdo chce něco postavit, provází neuvěřitelná byrokracie. Tím se nesmyslně zdržují užitečné stavby.Nový zákon to má zlepšit, ovšem obsahuje přes 300 paragrafů, i když se dosavadní zákony nikdy nedostaly přes dvoustovku, a má také o čtvrtinu víc stránek než platná norma.Samotný postup při schvalování zákona vzbuzuje nejčernější obavy. První verzi si nechala ministryně pro místní rozvoj Klára Dostálová (ANO) napsat od Hospodářské komory, tedy od jedné ze zájmových skupin. Návrh ovšem omezoval roli obcí při stavebním řízení, proto starostové ministryni donutili, aby návrh přepsala. Sešly se však tisíce námitek, které příslušné ministerstvo nedokázalo vypořádat.Vláda tedy učinila neobvyklý krok. Poslala návrh do sněmovny, ať ve spolupráci s ministryní zákon znovu přepíše a ať ho schválí, jakmile pro něj sežene potřebnou většinu.Konečná podoba bude záležet na tom, která ze zájmových skupin se v kuloárech sněmovny nejlépe prosadí.Historie nového pokusu se stavebním zákonem je natolik skličující, až člověk přirozeně dojde k závěru, že se poměry pomalu neobracejí k lepšímu, a řečeno s nadsázkou, ideálu z dob komunismu se tedy nepřibližujeme. Třeba je to se stavebním právem stále horší.Byrokracie roste, stále méně lidí se ve složitých paragrafech vyzná a veřejnost dál a dál ztrácí kontrolu nad tím, co se vlastně má postavit.Pokud se něco takového děje, pak k tomu musí existovat nějaký důvod, přirozeně ten, že současný nepřehledný stav někomu vyhovuje, a tak si přeje, aby byl ještě nepřehlednější.Složitosti paragrafů nepochybně nevadí velkým stavebním firmám, které si mohou zaplatit kvalitní právní oddělení a prosadit každou stavbu, jaká je napadne – zvláště když se omezí účast veřejnosti při stavebním řízení. Není pochyb, že se na složitých sporech nad složitými paragrafy dobře uživí mnohé advokátní kanceláře.Není možné zapomenout ani na ty, kdo zakládají poradenské firmy, aby nabízeli své služby občanům, kterým se nelíbí stavba plánovaná v sousedství a přirozeně nevědí, co s tím dělat; a dokonce ani na komunální politiky, kteří pomocí složitých předpisů ovládají občany.V této chvíli by se hodil nějaký nový začátek, kterým by veřejnost znovu získala nad stavbami ve svém okolí kontrolu. Pokud nový stavební zákon tento fakt připomíná, pak se nedá říci, že vznikl úplně zbytečně.Autor je reportér serveru Seznam Zprávy\nPetr Holub\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovenský rok 2020 byl vskutku neobvyklý a nezapomenutelný. Kvůli koronaviru, výsledkům parlamentních voleb i všemu dalšímu, co volby i pandemie přinesly.",
  "text": "Začalo to už hned zkraje roku, při parlamentních volbách. Hlasování o novém složení Národní rady proběhlo 29. února. Toto neobvyklé datum dávalo tušit, že i výsledky se budou vymykat tomu, na co byli Slováci za roky s Robertem Ficem zvyklí.Právě na něj a způsoby jeho vládnutí se zaměřovala předvolební kampaň mnohých politických stran, které vstupovaly do boje o parlamentní mandáty. Všechny shodně, včetně Ficovy strany Smer, slibovaly voličům změnu.A i když to do poslední chvíle vypadalo velmi napínavě, protože vysoká čísla oblíbenosti favorizovala chvíli i Kotlebovu extremistickou stranu, nakonec se tím, kdo Fica porazil, stal politický aktivista Igor Matovič.Jeho vládu jmenovala slovenská prezidentka už necelý měsíc po volbách. Koalici čtyř politických subjektů, tedy hnutí Obyčajní ľudia a nezávislé osobnosti a stran Sme rodina, Sloboda a Solidarita a Za ľudí, čekal nelehký úkol.Slovensko bojovalo s první vlnou koronaviru a bylo na nové vládě nejen zorientovat se v momentální politické situaci, ale především dostat pandemii jako takovou pod kontrolu.Povedlo se to víc než dobře. Země zvládla první vlnu nad všechna očekávání, počty nakažených i zemřelých na Slovensku zůstaly jedny z nejnižších v Evropě. Naopak podzim, kdy nastala druhá vlna pandemie, naplno odhalil, v jakém stavu je ve skutečnosti slovenské zdravotnictví, ale také v jakém stavu je slovenská vláda.Začalo být stále zjevnější, že v jejím čele stojí v osobě Igora Matoviče premiér, který přistupuje k závažnému problému značně chaoticky. Občané mu najednou začali projevovat tak vysokou míru nedůvěry, že když těsně před Vánoci onemocněl na covid, mnohé konspirační informační zdroje začaly šířit fámu, že jde jen o trik na občany, aby se Matovič nemusel nechat očkovat.Bylo by ale chybou hodnotit současnou slovenskou vládu pouze podle toho, jak si její premiér počínal při zvládání pandemie. Pokud je totiž možné označit něco za její úspěch, tak je to slibovaný boj proti korupci. Zcela v duchu „rozvázání rukou policii a prokurátorům“ došlo během pár měsíců k zatčení poměrně velkého počtu soudců, prokurátorů i policistů.Došlo i na nejbohatší podnikatele v zemi, včetně těch, kteří byli až dosud považováni za nedotknutelné – i kvůli jejich politickým konexím. Odpovídá to i očekávání veřejnosti na Slovensku, kde jsou korupce, mafiánské praktiky a jejich vymýcení důležitým tématem ve veřejném prostoru, a to nejpozději od smrti novináře Jána Kuciaka a jeho přítelkyně Martiny Kušnírové.Dva roky stará chladnokrevná vražda dvou mladých lidí a události, které po ní následovaly, začaly odkrývat morální bahno, v jakém byli ponořeni někteří zaměstnanci státních úřadů, když namísto služby veřejnosti upřednostňují svůj vlastní prospěch za cenu korupce.S tím pak úzce souvisel i soudní proces označovaný mnohými jako hlavní událost roku. Jde o proces s vlivným podnikatelem Marianem Kočnerem a jeho někdejší pravou rukou Alenou Zsuzsovou. Oba stanuli před Speciálním soudem pro závažné trestné činy kvůli obvinění z přípravy Kuciakovy vraždy.Jejich šifrovaná komunikace se zdála poskytovat dostatek důkazů, že chtěli odstranit nepohodlného novináře. Oproti všeobecnému očekávání ovšem soud nepovažoval zmíněné důkazy jako dostatečné, aby Kočnera se Zsuzsovou odsoudil. Proces není u konce, prokurátor podal proti rozsudku odvolání, takže konečné rozhodnutí bude příslušet nejvyššímu soudu.S odstupem několika let možná bude hodnoceno vyšetřování Kuciakovy vraždy jako něco, co dokázalo odkrýt systém propojení justice, policie s vlivnými podnikateli, a tím otevřít trestní stíhání i v dalších kauzách.Do politického důchodu odešel bývalý prezident Andrej Kiska. Při sestavování Matovičovy vlády upozorňoval na to, že slabým článkem koalice by se kvůli své nejasné minulosti mohl stát šéf strany Sme rodina Boris Kollár, který se stal nakonec šéfem parlamentu. Pozdější vývoj ukázal, že Kiska předvídal správně.Pokud jde o další události uplynulého roku na Slovensku, tak je zcela určitě třeba zmínit i vývoj u hlavní opoziční strany Smer. Po dlouhém otálení a vyčkávání se z ní totiž rozhodl odejít bývalý premiér a kdysi nejpopulárnější politik v zemi, Peter Pellegrini.Nové uskupení, které se jmenuje Hlas, aktuálně vévodí průzkumům veřejného mínění. A Robert Fico a jeho Smer zatím klesli na jednociferné hodnoty a zoufale bojují o to, aby si jich vůbec někdo všiml.Jediné, co se zatím výrazně nezměnilo, byl způsob, jak vykonává svou funkci prezidentka Zuzana Čaputová. Hlavně ve srovnání s premiérem, který někdy až příliš často podlehne svým emocím, působí slovenská hlava státu jako pevná kotva, o kterou je možné se opřít.Autorka je komentátorka Českého rozhlasu\nKamila Pešeková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Luka Dončić dotáhl unikátním triple doublem Dallas k výhře nad Los Angeles Clippers 135:133 po prodloužení a Mavericks srovnali s favority krok na 2:2 na zápasy. Prvními postupujícími z 1. kola play-off basketbalové NBA jsou Toronto a Boston, které se tak spolu utkají o finále Východní konference. Jedno vítězství dělí od postupu Utah, který si poradil s Denverem 129:127.",
  "text": "Další obdivuhodný výkon předvedl v dresu Dallasu Dončić. Hlavně díky němu Mavericks smazali ztrátu až 21 bodů a vyhráli v prodloužení nad Los Angeles Clippers 135:133. Jednadvacetiletý Slovinec i s poraněným kotníkem zařídil 43 bodů, 17 doskoků a 13 asistencí, navíc byl autorem vítězné střely zápasu.Zbývaly necelé čtyři sekundy do konce nastavované pětiminutovky a Clippers měli o bod více. Vyhozený míč putoval do rukou Dončiće, který se svého strážce Reggieho Jacksona zbavil krokem zpátky ještě dál za trojku, vypálil a míč s klaksonem propadl obroučkou.Díky tomu se nejlepší nováček loňské sezony stal nejmladším hráčem v historii, který takovým stylem rozhodl utkání play-off. „Jeden z nejlepších pocitů, co jsem kdy na hřišti zažil,“ řekl na tiskové konferenci po zápase, v němž zaznamenal druhý triple double za sebou.„Víme, že tenhle kluk má smysl pro dramatičnost. Pro tyhle momenty žije,“ uvedl trenér Rick Carlisle. V barvách Clippers dal 36 bodů náhradník Lou Williams, 32 bodů a devět doskoků posbíral Kawhi Leonard.Toronto vyřadilo v nejkratším možném čase Brooklyn, když naposledy obhájci titulu zvítězili 150:122. Kanadský klub si připsal další pohodlné vítězství, ale přišlo o ústředního rozehrávače Kyla Lowryho, který odstoupil z utkání kvůli poraněnému levému kotníku už v první části.Nejlepším střelcem úřadujících šampionů byl s 29 body náhradník Norman Powell, 27 body a 15 doskoky přispěl k výhře další střídající hráč Serge Ibaka. V počtu bodů si oba vylepšili osobní rekordy ve vyřazovacích bojích.Raptors se mohli spolehnout také na Pascala Siakama, autora 20 bodů a 10 asistencí. Z dalších tří dvouciferných střelců byli dva opět hráči z lavičky. Nets táhl s 35 body Caris LeVert, 13 bodů dal Tyler Johnson.Také Celtics ovládli svou sérii 4:0 na zápasy, v neděli zdolali Philadelphii 110:106. Bostonská defenziva zase jednou slavila úspěch, zatímco 76ers třetí rok po sobě nepřešli přes první kolo. Kemba Walker pomohl Celtics 32 body.„Kvůli tomuhle jsem před sezonou přicházel. Proto tady jsem,“ řekl Walker, který v předchozích dvou pokusech ani jednou postup z 1. kola nezažil.Jeho spoluhráč Jayson Tatum přidal 28 bodů a osobní maximum 15 doskoků. Na druhé straně zaznamenal 30 bodů a 10 doskoků kamerunský pivot Joel Embiid, Tobias Harris dal 20 bodů.Mečbol Utahu vystřílel v sérii s Denverem Donovan Mitchell, který se blýskl 51 body a sedmi asistencemi. Mike Conley dal 26 bodů a náhradník Jordan Clarkson 24 bodů. Nuggets nebylo nic platných 50 bodů, 11 doskoků a sedm asistencí Jamala Murrayho. Nikola Jokič se zastavil na 29 bodech.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Španělsko ohlásilo dosažení předběžné dohody s Británií o statusu Gibraltaru. Uvedla to ministryně zahraničí Arancha Gonzálezová, napsaly světové agentury. Zprávu potvrdila i Británie. Díky dohodě zůstane Gibraltar, který je britským územím na Pyrenejském poloostrově, součástí schengenského prostoru. Konečné znění dohody bude podle ministryně vypracováno v průběhu příštích šesti měsíců.",
  "text": "ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Návrh zadávací dokumentace na tendr ke stavbě nových bloků Jaderné elektrárny Dukovany podle tajných služeb a ministerstev vnitra a zahraničí dostatečně nezohledňuje bezpečnostní zájmy státu. Radiožurnál získal klíčový dokument – seznam zásadních připomínek, jež k dokumentaci společně sepsali zástupci všech zmiňovaných institucí. Doporučují vůbec neoslovovat rizikové uchazeče. Za ty vláda už v květnu podle Deníku N označila Rusko a Čínu.",
  "text": "Klíčový tendr za zhruba 160 miliard korun má investor projektu – společnost ČEZ, konkrétně její dceřiná firma EDU II – vypsat na konci letošního roku. Obsáhlou zadávací dokumentaci připomínkoval stát prostřednictvím ministerstva průmyslu a obchodu.Připomínky k bezpečnostním aspektům výběrového řízení pak měla na starosti pracovní skupina na ministerstvu vnitra, kterou tvoří kromě vnitra rovněž zástupci tajných služeb, Národního úřadu pro kybernetickou a informační bezpečnost (NÚKIB) a ministerstva zahraničí.Ti v sedmnáctistránkovém vyjádření, které Radiožurnál získal, nešetří kritikou.Skupina předně upozorňuje, že na vypracování stanoviska k tak zásadnímu projektu měla velmi krátkou dobu.„Na posouzení celé dokumentace z bezpečnostního hlediska bylo extrémně málo času. Několik jednotlivých týdnů k posouzení tisíců stran dokumentace v anglickém jazyce k projektu, který má nejvyšší strategický význam, je zcela nedostatečné,“ stojí v připomínkách. A kritika pokračuje: „Je třeba počítat, že v dokumentu mohou být skryté problémy ovlivňující bezpečnost, které nebylo možné v takto krátkém čase identifikovat.“Radiožurnál žádal ministerstvo průmyslu a obchodu i o samotnou zadávací dokumentaci, resort ji ale odmítl poskytnout s odůvodněním, že jde o obchodní tajemství.Podle zmíněných ministerstev a tajných služeb odráží dokumentace vládou schválené bezpečnostní zájmy nedostatečně. Doporučuje proto v tendru vůbec neoslovovat rizikové uchazeče.„Za optimální a jediný skutečně bezpečný postup pro zajištění bezpečnostních zájmů státu v souladu s dokumenty schválenými vládou považuje pracovní skupina neoslovit v tendru uchazeče identifikované ve vládních dokumentech jako rizikové. Tento postup pracovní skupina doporučuje,“ píše se v dokumentu.Materiál nezmiňuje konkrétní státy, nicméně přímo odkazuje na květnové usnesení, ve kterém vláda Andreje Babiše (ANO) v režimu tajné schválila bezpečnostní pravidla pro výběr dodavatele. A jako možné strategické riziko v nich označila dostavbu Dukovan firmami z Ruska a Číny, jak tehdy napsal Deník N. Pokud by se tendru účastnili rizikoví uchazeči, hrozila by podle tajných služeb situace, kdy bude Česko snadno vydíratelné. Uchazeči mohou například stavbu jaderné elektrárny cíleně zdržovat a požadovat po státu splnění svých požadavků.Mluvčí společnosti ČEZ Ladislav Kříž na dotaz Radiožurnálu uvedl, že připomínkové řízení dál běží. Podle něj platí, že tendr ČEZ spustí na konci letošního roku. Připomínky tajných služeb a ministerstev nechtěl blíže komentovat.„Nám byly tyto informace předány v utajovaném režimu, takže já se k nim nemůžu blíže vyjadřovat. To, co jsme dostali, jsme se snažili zohledňovat. Nadále probíhají jednání mezi námi a vládou na finální podobě zadávací dokumentace. Další jednání probíhají jak tento týden, tak příští týden,“ uvedl Kříž.Redakce oslovila s žádostí o komentář také ministra průmyslu a obchodu za hnutí ANO Karla Havlíčka. Právě prostřednictvím jeho resortu totiž ostatní orgány státu předávaly ČEZ připomínky k výběrovému řízení. Tiskový odbor ministerstva poslal písemné vyjádření dodatečně.„Stát podle vládního usnesení a dalších dokumentů – včetně například platných smluv s investorem – samozřejmě jedná tak, aby chránil své bezpečnostní zájmy. Chránit bezpečnostní zájmy je pro ČR klíčové, přičemž od začátku se v kontextu s výstavbou nových jaderných zdrojů počítá s výběrovým řízením. Výstavba nových jaderných zdrojů například v Maďarsku či Finsku ukazuje, že se zapojují konsorcia různých firem z různých zemí světa,“ uvedla mluvčí resortu Štěpánka Filipová.I ona argumentovala tím, že připomínky k zadávací dokumentaci podléhají zákonu o ochraně utajovaných informací, a ministerstvo průmyslu je proto nemůže komentovat.Nutno dodat, že zmíněný dokument v utajovaném režimu není, protože Radiožurnál ho získal na základě zákona o svobodném přístupu k informacím. Ministr Havlíček i premiér Babiš v minulosti opakovaně odmítli, že by Česko z tendru předem některého z případných uchazečů vyloučilo, respektive že by některé uchazeče neoslovilo.Havlíček také opakovaně připomíná, že podle smluv uzavřených mezi státem a ČEZ je možné po ukončení výběrového řízení vyloučit nebezpečného dodavatele rozhodnutím vlády. Další možností je odstoupit kvůli bezpečnostním důvodům z již uzavřeného kontraktu.Tyto možnosti ale jsou podle tajných služeb a resortů vnitra a zahraničí „velmi krajní“, jejich využití by tudíž bylo pro vládu problematické.„Jednak by jejich využití znamenalo značné ztráty finanční, ztrátu času i důvěry ve schopnost státu zajistit tento důležitý projekt, jednak by jejich využití zřejmě znamenalo zahájení řady soudních sporů a/nebo arbitráží. Jsou to tedy nástroje poměrně neefektivní, neboť možnost vlády je využít bude při zvážení jejich důsledků velmi snížena,“ stojí doslova v připomínkovém dokumentu.Podle pracovní skupiny je proto nutné postupovat preventivně a rizikové uchazeče do tendru nezvat.Připomínky k zadávací dokumentaci zatím nechtěli víc komentovat ani jejich autoři, tedy zástupci tajných služeb a ministerstev zahraničí a vnitra.Ministr vnitra Jan Hamáček z ČSSD, který je pod připomínkami podepsaný, pouze odkázal na obecné vyjádření tiskového odboru resortu. Uvedl, že zatím k tématu nemá co dalšího říct.Mluvčí Ondřej Krátoška zdůraznil, že připomínky vznikly ve spolupráci s tajnými službami.„Ministerstvo vnitra je v tomto případě koordinačním místem pro celou bezpečnostní komunitu. Nejde tedy pouze o připomínky ministerstva vnitra, ale o konsenzus s ministerstvem zahraničních věcí, NÚKIB a třemi bezpečnostními službami. Připomínky jsou určeny k dalšímu vypořádání, které bude probíhat ve čtvrtek. Stanovisko proto nelze považovat za konečné, ale za součást připomínkového řízení, které dosud není u konce,“ uvedl Krátoška.\nZdeňka Trachtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vítězství Joea Bidena vítaly mnohé státy, které si slibují revizi unilateralistické zahraniční politiky Donalda Trumpa. Jenže Bidenova politika možná nebude zase tolik odlišná, a pokud bude, nemusí být nutně úspěšnější.",
  "text": "Donald Trump byl velký inovátor americké politiky, i té zahraniční. Heslo America First mínil vážně, což jsme pocítili i v Evropě.Trump moc nevěří v užitečnost aliancí, a tak oslabil vazby s NATO, EU, Japonskem; s institucemi, jako je OSN nebo WHO; případně opustil dohody, jako je ta o ochraně klimatu nebo íránském jaderném programu.Ovšem Trumpova politika nebyla neúspěšná, přinejmenším ne krátkodobě. Cenou za ni byla ztráta důvěry dosavadních spojenců a oslabení určitého druhu americké autority ve světě.Biden nastupuje s tím, že tak jako Trump chtěl být antiObamou, on teď v řadě ohledů bude antiTrumpem. Už stačil ohlásit návrat ke klimatické dohodě, do Světové zdravotnické organizace nebo obnovu příspěvků Palestinské autonomii.Bidenova cesta bude jiná, možná i úspěšnější než ta Trumpova, ale není to jediná cesta. Každá politika a každý styl politiky má své přednosti, ale i náklady. Kouzlo Trumpovy diplomacie spočívalo v tom, že se odmítal řídit údajně neměnitelnými pravidly. Díky tomu dosahoval věcí, o kterých se soudilo, že jsou nemožné.Jak se ukázalo, s buldozerovou politikou možné byly a dokonce ani nenastala žádná katastrofa. Příkladem může být Trumpův odchod z dohody o íránském jaderném programu. Všichni se tohoto kroku děsili, ale jemu se podařilo ukázat, že král je nahý, totiž že největší zahraničně politická chlouba Baracka Obamy moc nefunguje.Biden jako prezident sjednocovatel a napravovatel nebude moci v této buldozerové linii pokračovat. Nejen kvůli jiné povaze, ale i proto, že jsou vůči němu jiná očekávání. Začne zase spolupracovat s ostatními a bude se snažit obnovit seriózní a důvěryhodnou tvář Ameriky. Bude to asi mít řadu pozitivních dopadů, ale také za ni zaplatí nějakou cenu – například si sváže ruce víc než Trump před ním.Biden teď stane před zajímavou otázkou, totiž jestli má přiznat, že Trump svým vlastním způsobem dosáhl určitých úspěchů a že je připraven na jeho výdobytcích stavět. Například v případě zmíněné dohody o íránském jaderném programu má dvě možnosti – buď se k ní beze změny vrátí, anebo, když už jednou USA odešly, bude trvat na jejím novém projednání – čímž by ovšem zároveň přiznal, že Obamova verze nebyla bez chyb.Totéž se týká i vztahů s Ruskem a Čínou, kde také Amerika nepokračuje tam, kde věci Obama s Bidenem v roce 2016 opustili. Ideální by bylo, kdyby Biden byl připraven pokusit se o nějakou syntézu Obamy a Trumpa. „Zlý policajt“ Trump připravil půdu, „hodný policajt“ Biden by teď mohl – nyní už opět s evropskými i asijskými demokraciemi – dosáhnout dotažení politik, které se týkají zájmů celé Ameriky nebo celého demokratického světa, ne jen jedné administrativy. Třeba férové podmínky v obchodu s Čínou nebo dohody o jaderných zbraních a vojenských střelách s Ruskem.Biden bude mít ztíženou pozici nejen proto, že slíbil být multilateralistickým Jasoněm, ale i z jiných důvodů. Amerika za poslední léta opět ztratila část svých pozic ve světě, nejen kvůli Trumpovi, ale z objektivních příčin. Je méně angažovaná ve světě, její podíl na světové ekonomice se snížil, jeho rivalové sílí. Důvodů ke spolupráci s jinými státy – třeba ve věci Číny – tím ovšem jen přibylo.Biden bude mít také mnohem větší problémy prosadit své kroky v Kongresu. Z jedné strany na něj bude dotírat levice Demokratické strany a současně bude omezován republikánským Senátem, přičemž v Americe se teď hraje hlavně na strany, ne na zájem celku. Úspěchy a neúspěchy se ovšem v Americe připisují vždy jen jednomu člověku. Je to tedy teď na Bidenovi, zda dokáže být zároveň Obamou i Trumpem. A tím pádem sám sebou.Autor je komentátor Českého rozhlasu.\nJan Fingerland\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Teroristický útok v centru Vídně, který si vyžádal čtyři lidské oběti, vytrhl Rakušany z deprese posledních dnů. Atmosféru v zemi diktovala do té doby skoro výlučně rostoucí čísla koronavirové nákazy.",
  "text": "S tím souviselo hledání viníků za danou situaci i pochybnosti, jestli jsou chystaná opatření vlády správná či nikoli. Řada lidí chtěla ještě využít poslední možnost vyrazit za zábavou, než měl začít zákaz nočního vycházení. Doslova pár hodin předtím ale ukázaly nečekané výstřely uprostřed města, jak malicherná byla většina těch problémů tváří v tvář teroristickému nebezpečí.Kolektivní šok, který se pak celé země zhostil, byl pro ni novou zkušeností. Srovnatelné atentáty se Rakousku v minulosti vyhýbaly, a pokud k nim už na jeho území došlo, nebyly zpravidla namířené proti místnímu obyvatelstvu. I proto bylo Rakousko v minulosti považováno za bezproblémovou zemi. Zcela v souladu s výrokem tehdejšího papeže Pavla VI. z roku 1971, který prohlásil, že „Rakousko je ostrovem blažených“.Jenomže to už dávno neplatí. Složení rakouského obyvatelstva se v posledních desetiletích výrazně proměnilo. Přibylo lidí z muslimského prostředí, ať už se jednalo o Turky, kteří přišli jako gastarbeiteři, nebo šlo o Bosňáky, které Rakousko přijalo v důsledku občanské války v někdejší Jugoslávii.A v neposlední řadě tam zůstala i řada uprchlíků, ať už ze Sýrie nebo Afghánistánu, kteří se do střední Evropy dostali vlivem velké uprchlické vlny let 2015 a 2016. To zvýšilo tlak na stát a jeho instituce, aby je integrovaly do společnosti. Avšak ani jazykové kurzy, možnost vyučit se nějakému řemeslu a mít tím pádem šanci na zajištěné živobytí ještě nemusí znamenat, že se cizinci s novým prostředím plně sžijí.To byl zřejmě i případ atentátníka z Vídně, který se už sice narodil v Rakousku a měl jeho občanství. Přesto se ale jako muslim nedokázal ztotožnit s většinovou společností a otevřeně se proti ní a jejímu způsobu života postavil. Takovéto rozpoložení u části především mladých muslimů z druhé nebo třetí generace se projevovalo už předtím.Za zmínku stojí účast členů turecké komunity na demonstracích podporujících tureckého prezidenta Recepa Tayyipa Erdogana nebo z nedávné doby pak pouliční srážky mezi Turky a Kurdy ve vídeňské čtvrti Favoriten. A tam mimochodem relativně krátce před atentátem zaútočili islamisté na katolický kostel. Pod dojmem událostí z Francie a sporu o karikatury proroka Mohameda vtrhli do vnitřních prostor chrámu, volali „Allahu akbar“ čili „Alláh je velký“ a poničili zpovědnice.To všechno naznačuje, že se v širší rakouské společnosti cosi děje. A také že by vláda tyto tendence související s muslimskou komunitou neměla ignorovat. V roce 2015 sice přijala islámský zákon definující práva muslimů. Zejména ale zakazuje financování mešit ze zahraničí, aby je nebylo možné zneužít pro agitaci proti státu. Ale jeden zákon sám o sobě nemůže zajistit potřebnou integraci muslimů do společnosti.Nakonec tak možná pro budoucí soužití Rakušanů a muslimů udělali ze všeho nejvíc dva turečtí taxikáři, kteří ani na okamžik neváhali a během atentátu se postarali o těžce zraněného policistu. Autor je komentátor Lidových novin\nRobert Schuster\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nadstavbová skupina o záchranu se v první fotbalové lize nedohraje a do druhé ligy nikdo nesestoupí. Podle Ligové fotbalové asociace (LFA) znemožnil dokončení skupiny výskyt nového koronaviru v týmu Opavy, která ve čtvrtek musela do dvoutýdenní karantény. Ligový výbor proto v nejbližších dnech sezonu nejvyšší soutěže předčasně ukončí.",
  "text": "V šestičlenné skupině o záchranu zbývala sehrát dvě kola, která byla už na začátku července odložena kvůli několika případům koronaviru v týmu Karviné. Tři zápasy se měly hrát čtvrtek a tři v neděli. Nález covidu-19 u jednoho hráče Opavy ale dokončení sezony znemožnil. Vzhledem k dvoutýdenní karanténě Slezanů by se skupina o záchranu nestihla dohrát do 2. srpna, který byl nejzazším termínem.Žádný z trojice týmů Karviná, Opava a Příbram, jimž hrozil pád do druhé ligy, tak nesestoupí. Do nejvyšší soutěže prošly vítězné Pardubice a druhá Zbrojovka Brno, třetí Dukla Praha nepostoupí. Příští ročník první ligy bude hrát 18 týmů.FA zatím zbylá dvě kola odložila. Mandát k ukončení soutěže má ligový výbor, který zasedne v nejbližších dnech, zřejmě hned v pátek. „S ohledem na nemožnost dohrát všechna utkání první ligy ve stanoveném nejzazším termínu do 2. srpna bude ligový výbor v nejbližších dnech nucen učinit rozhodnutí o ukončení soutěžního ročníku první ligy bez určení konečného pořadí družstev,“ uvedla LFA v prohlášení.Zbylé dvě nadstavbové skupiny o titul a o Evropu se dohrály. Konečné pořadí sice nakonec nebude určeno, Slavia Praha ale o obhajobu mistrovského primátu nepřijde.Nákazu koronavirem u jednoho hráče v opavském týmu oznámila jen pár hodin před čtvrtečním plánovaným domácím zápasem s Olomoucí ředitelka krajské hygienické stanice Pavla Svrčinová. Nejmenovaný fotbalista podle ní začal mít zdravotní problémy v úterý nebo ve středu, do té doby trénoval s týmem.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ligoví fotbalisté se po necelé čtrnáctidenní přestávce znovu sešli. Zahájili historicky nejkratší zimní přípravu. Většina klubů bude trénovat v Česku. Do zahraničí míří jen šest z 18 týmů. Slavia a Opava ale zatím kvůli problémům s koronavirem neodletěly.",
  "text": "„Uvidíme, co nám dovolí covid, a uvidíme, co nám dovolí zdravotní stav kádru,“ prohlásil už před začátkem zimní přestávky trenér fotbalové Slavie Jindřich Trpišovský. Jako by už před Vánoci tušil, že vedoucí tým ligy bude mít zase v přípravném období koronavirové problémy.„Je to komplikované, protože jsme přišli už o letní přípravu, protože v létě jsme po nějakých deseti dnech přerušili přípravu, kdy jsme měli v Rakousku pozitivní případy, zrušili jsme soustředění, vraceli jsme se do toho procesu týden před ligou. Takže už v létě jsme neměli přípravu, teď nebudeme mít zimní, takže se s tím učíme pracovat,“ popsal Radiožurnálu.Fotbalisté Slavie, s kterými měla cestovat i Opava, v neděli neodletěli na soustředění v Portugalsku. Větší počet hráčů měl totiž pozitivní test na koronavirus. Obhájci ligového titulu se tak zatím připravují v domácím prostředí. Podle mluvčího klubu Michala Býčka by se v nejbližších dnech mělo rozhodnout, jestli Slavia odletí na soustředění v týdnu, nebo zůstane trénovat v Praze.Zahraničí přípravu mají naplánovanou ještě Slovácko, Liberec, Olomouc a Brno. Brankáři Zbrojovky Martinu Šustrovi krátká zimní příprava nevadí.„Myslím, že během roku jsme toho naběhali docela dost a spíš budeme mít brzo šanci odčinit nějaké nezdary, které tady během podzimu byly. Myslím, že čím dřív se bude hrát, tím to pro nás všechny bude lepší, abychom se v tom pak nemuseli patlat, kolikátí jsme a kolik máme bodů,“ myslí si brankář Brna.Právě Brno patří mezi pětici týmů, které zahájily přípravu už druhý lednový den. V neděli se poprvé sešli hráči sedmi ligových klubů a až v pondělí se začalo chystat zbývajících šest týmů včetně třeba Ostravy.„Hrajeme už 16. ledna, to jsou po Novém roce dva týdny do mistráku, takže příprava bude de facto týdenní, ale sehrajeme dvě přátelská utkání,“ říká ostravský trenér Luboš Kozel.Dva přípravné duely měli v plánu před brzkým začátkem ligového jara také fotbalisté Příbrami. „Máme jenom dvojzápas s Domažlicemi, aby kluci chytli nějaký rytmus, a deset dní na to začíná liga,“ plánoval trenér Příbrami Pavel Horváth.Kvůli koronavirové situaci ale Středočeši oba zápasy zrušili. „Čeká nás zase bláznivé jaro,“ tuší Horváth. Druhá část ligové sezóny začne v pátek 15. ledna utkáním Teplic s Jabloncem.\nTomáš Petr\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Pilot kamionu Iveco Martin Macík se po 4. etapě Rallye Dakar posunul na druhé místo průběžného pořadí. Podruhé za sebou zajel čtvrtý čas, na nejrychlejšího Dmitrije Sotnikova z Ruska ale ve středu ztratil jen 22 sekund. Vpřed se posunul i Martin Prokop, který byl ve středu mezi automobily dvanáctý a celkově mu patří devátá pozice. V soutěži motocyklistů byl nejlepším Čechem třináctý Jan Brabec.",
  "text": "Organizátoři ve středu pro dakarské závodníky připravili nejdelší etapu z celého ročníku. Při přesunu do Rijádu museli absolvovat 813 km, rychlostní zkouška měřila 337 km.„Jedeme na hraně nože tolik kilometrů a dojedeme čtyři ve 22 vteřinách,“ kroutil hlavou Macíkův navigátor František Tomášek.„Je to fakt drsné. Dlouho to vypadalo, že na tom budeme lépe, ale i čtvrté místo je dobré,“ řekl Macík, jemuž k posunu vpřed pomohly i technické problémy doposud druhého Sergeje Vjazoviče z Běloruska.Rusa Antona Šibalova však Macík dokázal o více než tři minuty porazit a v průběžném pořadí na něj má nyní náskok 35 sekund. Na vedoucího Sotnikova ztrácí 26:22 minuty.„Byla obrovská výhoda, že jsme jeli bez prachu. Startovali jsme po dvou minutách, to nám také pomohlo. Letěli jsme, jak jsme uměli. Bylo to rychlé. Navigačně náročná etapa, v kaňonech, ale Fery dal super výkon, jen jednou jsme se drobně vraceli. V dunách jsme jeli opatrněji. Bál jsem se, potom co šly včera tři kamiony na budku. Tam by se dalo ještě zrychlit. Ale zbytek etapy úplně v cajku,“ řekl jezdec týmu Big Shock! Racing.Osmý čas mezi kamiony zajel Martin Šoltys, devátý byl Jaroslav Valtr a jedenáctý Aleš Loprais, jenž je i nadále průběžně pátý.Prokop zajel dvanáctý čas a celkově si o jednu pozici polepšil. „Byla to takzvaná přejezdová erzeta a jelo se opravdu rychle, prakticky pořád jen na šestku a jen jsme měnili kurzy.Bylo to hodně svižné, ale před cílem si organizátor neodpustil navigační komplikace. Dvakrát jsme hledali správnou cestu, malinko jsme se tam točili, ale bylo to v pohodě. Žádná velká ztráta,“ řekl Prokop.Lídrem kategorie automobilů je stále Francouz Stéphane Peterhansel. Třetí etapový triumf v řadě si připsal Násir al-Attíja z Kataru, Peterhansela ale porazil jen o jedenáct sekund. Třináctinásobný dakarský vítěz má k dobru na svého dlouholetého rivala pět minut. Miroslav Zapletal byl dnes dvaadvacátý a průběžně je osmnáctý.Brabec startuje na svém čtvrtém Dakaru a zatím má nakročeno k nejlepšímu výsledku. Dnes zaostal za nejrychlejším Joanem Barredou ze Španělska o 10:25 minuty a po dílčím maximu se posunul na průběžné 23. místo.„Jelo se mi dobře. Před startem jsem zjistil, že mi trošku prolíná olej, tak jsem byl lehce nervózní, ale naštěstí to nebylo tak moc. Motorka v pohodě dojela,“ řekl Brabec.Po loňském trápení, kdy nebyl od začátku zdravotně fit, si Dakar užívá. „Jsem nadmíru spokojený sám se sebou, protože se mi jelo fakt lehce,“ uvedl člen týmu Strojrent Racing.Nejlepším Čechem v celkovém hodnocení je pořád na 17. místě Martin Michek, který zajel stejně jako v úterý devatenáctý čas. Novým lídrem motocyklistů se stal Xavier de Soultrait z Francie, na kterého Michek ztrácí 23:42 minuty.Milan Engel byl ve středu osmadvacátý a průběžně je třicátý. Roman Krejčí dojel na 35. pozici a dostal se do čela kategorie Original by Motul vypsané pro jezdce bez asistence. Hned za Krejčím dojel Libor Podmol a připsal si nejlepší výsledek při svém premiérovém dakarském startu.Mezi čtyřkolkami byl desátý Tomáš Kubiena, který je dál průběžně sedmý. Dařilo se i Tomáši Engemu s buggynou Can-Am, který zajel patnáctý čas v kategorii prototypů. Mezi „lehkými“ prototypy byl sedmý.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Varování před pondělními silnými bouřkami s přívalovými dešti a krupobitím bylo rozšířeno i na většinu Moravy a Slezska. Vyplývá to z výstrahy Českého hydrometeorologického ústavu (ČHMÚ). Už v neděli ústav oznámil, že bouřky v pondělí zasáhnou jihozápad Čech.",
  "text": "Výstraha před bouřkami platí od pondělních 14.00 do 22.00 pro Jihočeský, Plzeňský i Karlovarský kraj a pro jihozápadní část Ústeckého a Středočeského kraje. Nově ČHMÚ varoval, že ve stejnou dobu se mohou bouřky objevit také ve východní polovině Jihomoravského kraje a ve Zlínském, Olomouckém a Moravskoslezském kraji.Bouřky mohou místy přinést přívalové deště s úhrnem až 40 milimetrů, tedy 40 litrů srážek na metr čtvereční. Hrozí tak podle ČHMÚ ojedinělé rozvodnění menších toků a zatopení podchodů, podjezdů či sklepů. Nebezpečné budou kromě silného deště také kroupy a blesky.",
  "tags": ""
},
{
  "name": "",
  "opener": "Žáci prvních a druhých ročníků základních škol se do lavic vrátí 18. listopadu. Informoval o tom ve středu ministr školství Robert Plaga (ANO). Roušky budou podle něj povinné po celou dobu výuky, ve třídách i společných prostorách. Výuka se obnoví i ve speciálních školách, a to pro všechny ročníky. V základních a středních školách se navíc zájemcům umožní prezenční individuální konzultace.",
  "text": "„Jsem rád, že se můžeme navrátit k prezenční výuce, která je tou distanční nenahraditelná,“ uvedl Plaga.Třídy se po návratu do škol nebudou muset dělit do menších skupin, jako tomu bylo na jaře. Děti z různých tříd by se ale podle ministra školství neměly potkávat. „Bude ještě větší apel na větrání, a to i během výuky, aby docházelo k obměně vzduchu a omezení šíření nákazy,“ dodal.V provozu budou i školní jídelny a družiny, ty budou fungovat ve stejném režimu jako třídy. Naopak hudební výchova a tělesná výchova povolena podle Plagy nebude.Na twitteru ministr doplnil, že v malotřídních školách se s prvňáky a druháky budou moct do tříd vrátit i starší žáci z prvního stupně. To se podle mluvčí ministerstva školství Anety Lednové vztahuje třeba i na smíšené Montessori třídy, kam chodí s nejmladšími žáky i třeťáci.Obnovena bude také prezenční výuka v základních školách při výchovných a diagnostických ústavech a školách pro dlouhodobě nemocné při zdravotnických zařízeních. Pro ostatní žáky podle Plagy bude zatím pokračovat povinné vzdělávání distančním způsobem.Rozhodnutí o návratu některých žáků do škol se podle ministra zdravotnictví Jana Blatného (za ANO) již nezmění. „Je to definitivní rozhodnutí,“ konstatoval.Další otevírání škol bude podle Plagy záležet na epidemickém vývoji. O návratu dalších ročníků pak podle Blatného rozhodne „chování nás všech“. Pravděpodobnost návratu všech žáků a studentů do škol do Vánoc odmítl odhadovat. Školy se kvůli zhoršení epidemické situace začaly zavírat postupně v první polovině října. Základní školy přešly na výuku na dálku úplně od 14. října. Speciální školy se zavřely 2. listopadu, kdy se původně podle slibu bývalého ministra zdravotnictví Romana Prymuly (za ANO) měli vrátit do lavic žáci prvního stupně základních škol. Otevřené jsou nyní jen školky.Laboratoře v Česku v úterý potvrdily 9016 případů nemoci covid-19. Proti pondělí jich bylo zhruba o 3000 více, ale přibližně o 3000 méně než před týdnem. Ministerstvo zdravotnictví ovšem zatím neuvedlo počet provedených testů.Aktuálně nakažených je 147 084 lidí, většina s lehkým průběhem nemoci. Celkem se od začátku epidemie v Česku nakazilo 429 880 lidí.\ngak, ako, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Děti do patnácti let stále více kradou a mladých delikventů přibývá i ve výchovných ústavech, všímá si toho sobotní Mf Dnes. Mlynáři hrozí zdražením mouky, protože roste cena pšenice. Zdražení pečiva a chleba ale zatím podle Deníku nehrozí. Více se dočtete ve výběru z médií, který sestavil Radiožurnál.",
  "text": "Děti do patnácti let stále častěji kradou i loupí. Všímá si toho sobotní Mf Dnes. Za minulý rok děti spáchaly 3 400 trestných činů. Mladých delikventů přibývá i ve výchovných ústavech. Nejčastějším trestným činem nezletilých je krádež. Dopouštějí se taky výtržnictví, poškozování cizí věci, ublížení na zdraví nebo loupeží.Víc než sto cestovních kanceláří a agentur přerušilo kvůli koronaviru svoji činnost. Čtyři jsou v insolvenci nebo moratoriu. Většina cestovek navíc propustila desítky zaměstnanců a některé zaznamenaly propad tržeb až o 90 procent. Tématu se věnují Lidové noviny. O práci v turistickém ruchu už podle místopředsedy Asociace cestovních kanceláří ČR Jana Papeže přišly desetitisíce lidí.Roste cena pšenice a mlynáři vyhrožují zdražením mouky, píše Deník. Pekárny si ale chtějí udržet zákazníky nízkou cenou, jak to půjde. Zatím pečou z mouky, kterou nakoupili už dřív. A zdražování se brání i maloobchodní řetězce. Žádné rychlé zdražování chleba nebo rohlíků tak podle Deníku nehrozí. Například v pekárně Eska v pražském Karlíně odhadují, že jim zásoby vydrží do konce října.Svatební byznys je na dně. To je titulek sobotního Práva. Za první polovinu letošního roku bylo kvůli koronaviru skoro o polovinu méně svateb než loni. Svatební firmy a podnikatelé tak přišli o víc než miliardu korun. Březen byl dokonce podle Českého statistického úřadu měsíc, na který připadlo vůbec nejméně sňatků v celé víc než stoleté historii republiky.\nJana Karasová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Japonská vláda ve čtvrtek rozhodla o vyhlášení stavu nouze v hlavním městě Tokiu. Platit bude od pátku do 7. února, informovaly světové agentury. Metropole ve čtvrtek zaznamenala nejvyšší denní přírůstek nakažených koronavirem od začátku epidemie. V Tokiu se za posledních 24 hodin nakazilo 2447 lidí.",
  "text": "Premiér Jošihide Suga uvedl, že vláda stav nouze zavádí „kvůli obavám, že se koronavirus rychle rozšíří do zbytku země a bude mít citelný dopad na život obyvatel a ekonomiku“.V rámci stavu nouze vláda vyzve bary a restaurace, aby od 19.00 nepodávaly alkoholické nápoje a úplně zavřely o hodinu později. Firmy budou vyzvány, aby zavedly práci na dálku. Veřejná představení budou i nadále možná, ovšem s polovičním počtem diváků. Úřady vyzvou obyvatele, aby nevycházeli po osmé hodině večer a neshromažďovali se. Školy mají zůstat otevřené.Japonské zákony nepočítají se sankcemi za porušení těchto protiepidemických nařízení, uvádí agentura AFP. Japonská vláda chce ale prosadit změnu zákona, která by jejich nedodržování umožnila pokutovat.Stav nouze bude platit v Tokiu a třech sousedních prefekturách, kde žije zhruba 37 ze 127 milionů obyvatel Japonska.Podle agentury Reuters japonský premiér souhlasil s vyhlášením stavu nouze také z toho důvodu, že hlavní město má letos hostit olympijské hry. Ty podle premiéra mají být symbolem „vítězství člověka nad virem“.Japonské úřady se také obávají přehlcení zdravotnických zařízení. Podle matematických modelů vypracovaných univerzitou v Kjótu by se počet nových případů koronaviru v Tokiu bez zavedení opatření zvýšil v březnu až na 7000 nakažených denně.Lékařští odborníci mají však pochyby, zda jsou vládní kroky dostatečně razantní, aby dostaly epidemii pod kontrolu.Stav nouze platil v Tokiu také v loňském roce, a to od začátku dubna do konce května.V celém Japonsku bylo ve středu zaznamenáno přibližně 6000 nových případů koronaviru a 65 úmrtí v souvislosti s nemocí covid-19. Od začátku epidemie země zaznamenala zhruba 263 000 případů infekce a 3617 úmrtí osob nakažených koronavirem.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kolumbijský cyklista Daniel Martínez nedal ve finálovém stoupání 13. etapy Tour de France nikomu šanci dojel si pro premiérový triumf na závodě ze série Grand Tours. Vedení v celkovém pořadí si upevnil Slovinec Primož Roglič, který byl pátek v cíli s více než šestiminutovým mankem dvanáctý, nejlepší z uchazečů o žlutý dres.",
  "text": "Bývalý skokan na lyžích Roglič prokázal v souboji hlavních favoritů nejlepší aktuální formu. V jedné z nejnáročnějších etap letošního ročníku se sedmi těžkými stoupáními v Centrálním masivu setřásl v závěru všechny konkurenty s výjimkou krajana Tadeje Pogačara. Ten se posunul na průběžné druhé místo s odstupem 44 sekund.Obhájce prvenství Egan Bernal v závěru Rogličovo tempo neudržel, ztratil na něho 38 sekund a celkově klesl na třetí příčku s už téměř minutovým odstupem.Manko nabrali i francouzští favorité Guillaume Martin a Romain Bardet, kteří vypadli z elitní desítky. Martínez s Kämnou dojeli tři kilometry před cílem v nájezdu do nejprudší pasáže Maximiliana Schachmanna, který jel v čele dlouho sólo.Na posledním kilometru už zbyli jen ve dvou a po několika testovacích nástupech se o rozhodující trhák pokusil 200 metrů před cílem Kämna. Martínez ale měl v závěru stoupání více sil a co cíle dospurtovat s náskokem čtyř sekund. Schachmann nakonec dojel třetí s odstupem 51 sekund.Český cyklista Roman Kreuziger se držel v hlavním pelotonu a na 44. místě ztratil 18:24 minuty. Jan Hirt dojel s půlhodinovým mankem.\nmim, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Očkování lidí z prioritních skupin, kterých je zhruba 600 tisíc, by mělo být hotové nejpozději v březnu. Na tiskové konferenci to oznámil ministr zdravotnictví Jan Blatný (za ANO). Mimo jiné jde o zdravotníky, kteří pečují o covidové pacienty, a lidi nad 80 let. Ministr také zopakoval, že rezervační systém pro očkování proti covidu-19 bude pro lidi nad 80 let spuštěn 15. ledna, pro ostatní pak od 1. února.",
  "text": "Blatný odmítá, že by Česká republika byla v očkování nebo očkovací strategii pozadu. Strategie podle něj byla v detailní verzi představena před Vánoci. „Hlavní limitací očkování není připravenost. Připraveni jsme dobře. Rychlost teď budou ovlivňovat hlavně dodávky vakcín,“ myslí si Blatný.„V současné době probíhá fáze 1A- očkování osob, které jsou nejnáchylnější k tomu onemocnění. Fáze 1B je následně očkování dalších prioritních skupin, fáze 2 pak očkování zbývající populace,“ řekl ministr zdravotnictví.Blatného potěšilo, že podle některých z průzkumů z minulého týdne roste počet lidí, kteří se chtějí nechat naočkovat. Podle něj jde až o 65 procent obyvatel.Ministr také představil systém registrace zájemců o očkování. „Ve chvíli, kdy bude systém spuštěn, se zaregistrujete. Registrace je online a indikuje váš zájem. Přihlášením vyjadřujete svobodnou vůli a poskytujete informace o vaší osobě,“ popsal s tím, že systém si registraci aktualizuje až do chvíle, kdy bude dotyčný naočkován.Celý systém je podle Blatného v souladu s GDPR. „Proběhne i pilotní projekt v průběhu ledna, abychom si mohli všichni systém vyzkoušet,“ ujistil ministr. Registraci nemusí provést přímo dotyčný člověk, ale třeba rodinný příslušník, praktický lékař, případně bude možné si zamluvit termín na lince 1221.Registrace nebude nutná v případě klientů domů pro seniory. Tam už teď kampaň probíhá. „Jedná se o komplexní systémové řešení, které poskytuje i praktickým lékařům dostatek informací o všem, co se s pacientem dělo v souvislosti s koronavirem,“ doplnil Blatný.Člověk, který bude chtít být zařazený do jedné z přednostních skupin, bude muset být v rizikovém věku, což zdravotníci zjistí z občanského průkazu vyžadovaném při registraci. Další skupina lidí z kritické infrastruktury budou muset doložit své zaměstnání služebním průkazem nebo potvrzením od zaměstnavatele. Poslední skupinou jsou lidé se zdravotními komplikacemi. Ti budou zdravotní stav dokládat výpisem ze zdravotní karty.Mladí lidé bez zdravotních problémů by podle Blatného měli být naočkováni někdy na přelomu jara a léta, pravděpodobně spíš až v létě. Vakcíny ale máme objednáno více, než bude Česko potřebovat.O očkovací strategii bude ještě ministerstvo zdravotnictví jednat s hejtmany, kterým materiál představilo v úterý. Do pátku jim dalo lhůtu pro připomínky.Od pondělí se očkuje ve všech krajích, většinou zdravotníci nebo senioři v nemocnicích či domovech důchodců.Dosavadní vakcinační strategie počítá zpočátku s očkováním ve 30 centrech v nemocnicích, postupně by se pak měli zapojit praktičtí lékaři. Kapacity se budou navyšovat podle toho, jak bude Česko dostávat další dodávky vakcíny.Článek pokračuje pod online reportáží.V rámci protiepidemického systému (PES) dojde k nahrazení podílu pozitivních testů za procento hospitalizovaných pacientů, kteří nejsou zachyceni v komunitě během posledních 14 dnů. Na úterní tiskové konferenci to řekl Ladislav Dušek, ředitel Ústavu zdravotnických informací a statistiky. Důvodem je velké množství antigenních testů, kterých je prakticky stejně jako PCR testů.„Protiepidemický systém doznává změn. Toto je první z nich. Pracujeme i na úpravě tabulek a k tomu dáme stanovisko během příštího týdne,“ popsal ministr zdravotnictví Jan Blatný (za ANO).Změny nejsou podle Duška dramatické. „Jsou ale nutné kvůli změnám v testování. Do hry vstoupily antigenní testy, které objemem vyrovnávají PCR testy. K dnešku evidujeme až k 900 000 provedených antigenních testů. Musíme je tak brát velmi vážně a nelze je spojovat s PCR testy – různé přístupy mají jiný náběr pacientů,“ vysvětlil šéf Ústavu zdravotnických informací a statistiky a zdůraznil, že nejde o soutěž mezi testy. Nazval je souzněním.Právě kvůli tomu bylo nutné opravit výpočet indexu PES. „Hledali jsme parametr, který by nahradil relativní pozitivitu testů, kterou tam nyní dostat nemůžeme. A tím parametrem je podíl hospitalizovaných pacientů, kteří nejsou zachyceni v komunitě během posledních 14 dnů. Jsou to tedy lidé, kteří jdou do nemocnice s vážným klinickým stavem, ale nebyli zachyceni trasováním,“ řekl Dušek.Ostatní parametry indexu rizika zůstávají beze změny. „Základní výpovědní hodnota indexu se nemění, úprava metodiky se týká jen jednoho ukazatele. Nemění se ani styl výpočtu. Reprodukční číslo je pouze jemněji naškálováno,“ popsal Dušek.Tento index už nyní nepůjde spočítat na úrovni okresů, protože „nemocniční systém funguje minimálně na úrovni krajů“. „Pokud začne v populaci narůstat tento parametr, je to signál, že nám hrozí nárůst pacientů na JIP,“ dodal Dušek. Podle něj o stupni systému PES pak rozhodují odborníci nejen na základě tohoto indexu. „Stupně pohotovosti budou zachovány včetně barevného označení.“„Čekejme, že se v následujících dnech budeme pohybovat ve velmi vysokých hodnotách toho indexu,“ řekl na závěr Dušek a jeho slova potvrdil i Blatný: „PES je jedním ze základních parametrů, kterými se řídí opatření. Rozhodování je ale na expertech.“„Všechna opatření, která činíme, jsou kvůli tomu, abychom uchovali funkční zdravotnický systém. Situace v nemocnicích není příliš dobrá. Počet osob na JIP převyšuje tisíc,“ popsal Blatný.\ndok, tzr, pj, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Víkendové kvalifikační zápasy zahájily nejkvalitněji obsazený ženský tenisový turnaj na českém území. V Ostravě startuje v hlavní soutěži hned několik předních českých hráček a také zahraničních hvězd. Tou zřejmě největší je dvojnásobná grandslamová šampionka Běloruska Viktoria Azarenková.",
  "text": "„Byla jsem v České republice několikrát. A mamka mi vlastně před pár dny řekla, že jsem byla jako malá v Ostravě, i když si to nepamatuji,“ popsala Radiožurnálu při videokonferenci Azarenková.Teď by zřejmě již nenašla nic, co by jí dávnou návštěvu města připomnělo. Vždyť v přísné koronavirové „bublině“ tenistky poznají prakticky jen hotel, kurty a krátkou cestu mezi těmito místy.A o ostravském vyhlášeném sportovním publiku, které při atletické Zlaté tretře milovali třeba sprinter Usain Bolt nebo oštěpař Jan Železný, a které hnalo za velkými výhrami reprezentace ve Fed Cupu či Davis Cupu, může slyšet tak akorát z vyprávění.Přesto byla už dřív Viktoria Azarenková rozhodnutá v Ostravě startovat. Neovlivnily ji ani poslední události, kvůli nimž se některé přední tenistky z turnaje odhlašovaly. „Je to zkrátka jiné, když cestujete po okruhu a jste v neustálé bublině,“ říká Běloruska.Azarenková je jednou z nejúspěšnějších tenistek v koronavirové éře. Od doby, co se v létě znovu rozjel profesionální okruh WTA, vyhrála velký turnaj Cincinnati Open v New Yorku a na grandslamovém US Open byla krátce na to ve finále.Následně bojovala s přechodem na antuku kvůli Roland Garros a nyní se opět vrací na tvrdý povrch.„Cítím, že přechod z tvrdého povrchu na antuku je o trochu lehčí, než je to naopak. Hlavně v prvních dnech jsem to na sobě cítila. Poté, co jsem vypadla v Paříži, tak jsem se snažila na tvrdém povrchu trénovat. I když musím říct, že to bylo zase něco úplně jiného než oproti tomu, jaké jsou podmínky tady. Musím se s tím nějak vyrovnat,“ přiznává Azarenková, zřejmě největší zahraniční hvězda ostravského turnaje.A doplňuje také to, že se zřejmě jedná o její poslední trápení v této sezoně. Jak totiž řekla, turnaj v Ostravě pro ni letos bude poslední akcí.\nJaroslav Plašil\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Přelom prosince a ledna zřejmě nepřinese žádné větší teplotní výkyvy. V noci bude mrznout, přes den budou teploty asi mírně nad nulou či kolem nuly. Vyplývá to z měsíčního výhledu počasí, který v pátek zveřejnil Český hydrometeorologický ústav (ČHMÚ), a z krátkodobé předpovědi ústavu.",
  "text": "Nejteplejší z příštích čtyř týdnů bude nejspíš ten příští. Zvláště na začátku příštího týdne může rtuť přes den ještě vystoupat poměrně vysoko, při malé oblačnosti až na sedm stupňů Celsia.Později se už ale budou teploty pohybovat nejvýše do pěti stupňů nad nulou a v noci mohou klesnout až na minus tři stupně. Místy, především na horách, může slabě sněžit a vyskytnou se mrznoucí mlhy.V dalších týdnech se poté mírně ochladí. Týdenní průměry denních teplot se budou pohybovat těsně nad nulou a průměry nočních teplot klesnou postupně na minus pět stupňů. Objem srážek bude mezi 14. prosincem a 10. lednem pravděpodobně odpovídat dlouhodobému průměru pro toto období, nebo bude podprůměrný.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na pulty tuzemských knihkupectví se ve středu dostala přelomová kniha – český překlad Slavnosti bezvýznamnosti Milana Kundery. Jde o první knihu, k jejímuž překladu do rodného jazyka dal Kundera souhlas. „Pokládám to za znamenitý román. Má pro Kunderu velmi nezvyklý tón, tu nevážnost a žertování dovedl do naprosto dokonalého tvaru,“ hodnotí spisovatelům dlouholetý přítel a dramatik Milan Uhde.",
  "text": "„Jsem přesvědčen, že autor se při psaní bavil. A jsem přesvědčen, že bavit se bude i dobrý čtenář, který ovšem pochopí, že někdy se ta legrace podobá příslovečné srandě v márnici,“ dodává Uhde, který knihu četl v německém překladu.Milan Kundera si podle něj vždy představoval, že se jeho francouzsky psané knihy dočkají českého překladu: „Dlouho byl ale přesvědčen, že je musí do češtiny přeložit jedině on. Těžce se smiřoval s tím, že mu život ukázal, že na to při svých povinnostech nestačí. My jsme mu tuto jeho touhu nerozmlouvali, byť já osobně pochyboval, že to přeloží.“„Velmi vážně se zabýval úvahou, že nechce český trh přehltit. Nechtěl, aby každý rok vycházela nějaká jeho kniha. Druhý důvod, možná ještě důležitější, byl, že on ty české texty s odstupem času pokládal za hodné dopracování a přepracovaní,“ dodává v Interview Plus.Uhde přibližuje, že Kundera česky mluví s velikou láskou a pozorností, charakterizuje ho touha po přesném vyjádření:„Má touhou opravovat vlastní vyjádření v rozhovoru s někým tak dlouho, až se trefí do přesného významu. To je pro mě důkaz, že česky ne že zapomíná, ale že čeština pro něj je něčím, v čem vyrostl a od čeho se nejde oddělit. Kdežto francouzsky se učil,“ podotýká.Brněnský rodák má podle něj hlubší vazbu k České republice, některým Čechům a zejména Moravanům, než se pokládá za reálné. Pro exulanta, který byl zbaven občanství, to ale bylo obtížné: „Jsem přesvědčen, že se původně vrátit chtěl. Stýskalo se mu, hlavně po některých lidech, ale nikdy to nepřiznal. Alespoň mně ne.“Věra Kunderová v rozhovoru pro časopis Host řekla, že návrat do vlasti po roce 1989 nebyl možný, protože tehdejší disidenti měli z Kundery obavy – představoval pro ně prý politickou konkurenci.„Kundera veřejně vystupoval strašně nerad. Viděl jsem ho vystupovat na řečniště na sjezdu spisovatelů v roce 1967, kde pronesl zásadní politický projev. Stál jsem kousek od něho a vím, že jeho tvář velmi spontánně vyjadřovala postoj ‚že já jsem zase do něčeho takového vstupoval‘. Veřejně vystupovat mu nikdy nedělalo žádnou radost,“ míní Uhde.Vstup do politiky podle něj vylučuje i další věc – Kunderův smysl pro humor a snaha i vážné věci uvádět do komického kontextu. A právě tak se vztahuje například i k vlastní komunistické minulosti, kterou mu mnozí vyčítají.„U určitých lidí převládá mínění, že kdo jednou byl komunista, je to hříšník, který to nikdy dostatečně neodčiní. Milan Kundera nikdy nebyl, a zejména po svém odchodu do exilu, zpovědní typ. Vždycky všechno odbýval žertem a nezpovídal se ze svých domnělých nebo skutečných vin. Po té stránce byl introvert, a to někoho dráždí,“ uzavírá Uhde.\nVeronika Sedláčková, Michael Erhart\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Parlamentní strany se ve středu shodly s ministerstvem vnitra na třech variantách hlasování z karantény – z auta, ve speciálních volebních okrscích a u výjezdních komisí. Novinářům to po jednání řekli lídři opozice. Podle ministra vnitra Jana Hamáčka (ČSSD) jde o dobrý kompromis. O změnách ve volební praxi pro říjnové senátní a krajské volby bude sněmovna rozhodovat 19. srpna.",
  "text": "Vláda požádá o projednání návrhu zákona, který už má paragrafovou podobu, ve stavu legislativní nouze, uvedl Hamáček. Počítá s tím, že Senát normu schválí v nejbližších dnech po projednání sněmovnou.Odměna pro členy volebních komisí se zvýší o 500 korun, protože práce bude komplikovanější, řekl místopředseda ODS Martin Kupka. Podle Hamáčka dosáhnou na zvláštní odměny i členové speciálních komisí. „Nyní činí základní odměna 1800 korun, nově bude 2300 korun, adekvátně odměníme i ty ve speciálních komisích,“ uvedl Hamáček.Místopředseda KDU-ČSL Jan Bartošek vyzval voliče, aby se nebáli počátkem října k volebním urnám přijít, volby budou podle něj bezpečné. Pomoc při volbách zajistí armáda.Podle náměstka ministra vnitra Petra Mlsny bude ve středu 30. září zřízeno drive-in stanoviště ve všech okresech, tedy na 78 místech. Budou na něj dohlížet tři vojáci a zapisovatel. Tyto týmy pak budou v pátek a také v sobotu, podle počtu žádostí, objíždět voliče v karanténě, kteří zvolí volbu pomocí výjezdní komise. O logistice povede ministerstvo další jednání.Lístky voličů z karantény budou sčítat speciální komise při krajích, bude jich 13 plus jedna v Praze pro senátní volby, uvedl Mslna. Před sčítáním by se podle něj měly smíchat lístky ze všech třech variant zvláštního hlasování. Umožnit hlasovat z karantény chce ministerstvo i v případě místních referend, které některé okrsky na volební víkend chystají. Změny ve volebních lhůtách se podle Mlsny nechystají.O zavedení korespondenčních voleb, jak o ně část opozice usiluje, budou strany dál diskutovat. Podle Hamáčka, který byl za neochotu o nich pro podzimní volby jednat, nemá zavedení korespondenčního hlasování stále většinovou podporu.„Ve chvíli, kdy není politická vůle, pokládám vůbec za zbytečné to nabízet,“ uvedl s tím, že stejně se politická scéna neshodla na možnosti volebních zmocněnců.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hlasování ve finále senátních voleb je minulostí. Lidé v něm rozhodli nejen o 26 budoucích senátorech, ale i o tom, která senátní frakce bude nově nejsilnější. Svými hlasy tak ovlivnili to, zda v čele horní komory zůstane zástupce ODS, nebo bude vystřídán adeptem Starostů. Jak bude nově vypadat horní komora Parlamentu? Pusťte si záznam volebního speciálu Radiožurnálu a Českého rozhlasu Plus s komentátory a politology.",
  "text": "Jak hlasování dopadlo a jak změní podobu Senátu? Na to odpovídali komentátoři Petr Hartman a Petr Nováček, politologové Lukáš Novotný a Jan Kysela a novinář týdeníku Respekt Ondřej Kundra.Voličské hlasy potvrdily očekávaný propad vládní ČSSD. Sociální demokraté, kteří měli před deseti lety v Senátu nadpoloviční většinu, nyní bojovali o zachování vlastního senátorského klubu. A neobhájili ani jeden z deseti mandátů.\nmiz, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Pražské nemocnice Bulovka a Thomayerova jsou od ledna po devíti letech opět fakultní a mění své názvy. Fakultní nemocnice Bulovka o tom informovala na twitteru. Změnu u Thomayerovy nemocnice na dotaz potvrdil mluvčí nemocnice Petr Sulek. Obě nemocnice bývaly fakultní, status jim od roku 2012 odebral zřizovatel, ministerstvo zdravotnictví.",
  "text": "„Obě nemocnice mají charakter nemocnic fakultních, a to jak spektrem poskytované péče, tak probíhající výukou, neboť řada pracovišť je společných s pražskými lékařskými fakultami, probíhá v nich výuka mediků i vědecko-výzkumná činnost. Tato skutečnost byla potvrzena i Asociací děkanů lékařských fakult,“ uvedla mluvčí ministerstva zdravotnictví Barbora Peterová.Nemocnice o návrat statusu požádaly loni ministerstvo. Úřad tak podle mluvčí na základě předložených podkladů rozhodl o opětovném udělení přídomku fakultní a změnil zřizovací listiny nemocnic.Podle odborného serveru Medical Tribune nemocnice žádost o udělení statusu fakultní zdůvodňovaly tím, že plní úkoly fakultních nemocnic. Jako příklad uvedly, že rozvíjí centra vysoce specializované péče, vytváří podmínky pro výuku a praxi studentů lékařských fakult, pro zvyšování kompetencí zdravotnických pracovníků a pro výzkum a vývoj. Jejich kliniky a oddělení se zapojují do grantových projektů podporovaných z veřejných zdrojů. V této činnosti nepřestaly, i když o přídomek fakultní přišly.V hlavním městě je nyní pět fakultních nemocnic, kromě Bulovky a Thomayerovy také Všeobecná fakultní nemocnice v Praze, Fakultní nemocnice v Motole a Fakultní nemocnice Královské Vinohrady. Vedle toho jako fakultní vojenská nemocnice funguje také Ústřední vojenská nemocnice.V metropoli jsou tři lékařské fakulty a v minulosti se počítalo s tím, že vzniknou takzvané univerzitní nemocnice. Název univerzitní by měly jen nemocnice navázané na lékařské fakulty. Tato změna nakonec nenastala.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "David Rittich vydržel v brance Calgary ve svém premiérovém startu v play-off NHL necelou třetinu. Inkasoval tři branky z devíti střel, jednou ho překonal i Radek Faksa. Český útočník skóroval v letošním play-off poprvé a gólem pomohl Dallasu k výhře 7:3, sérii ovládl 4:2 a je v semifinále Západní konference. New York Islanders vyřadil Washington, když po výhře 4:0 ovládl sérii 4:1 na zápasy a po roce je opět v semifinále Východní konference.",
  "text": "Rittich nahradil v brance Cama Talbota na začátku druhé třetiny poté, kdy Dallas dvěma rychlými trefami vyrovnal z 1:3 na 3:3. Po dvou minutách pobytu na ledě ale překonal českého gólmana v přesilové hře z dorážky Faksa. Calgary si hned vzalo oddechový čas, ale z další dorážky zvýšil Joe Pavelski a střelou nad lapačku zkompletoval hattrick hrdina zápasu Denis Gurjanov. Stars v třetině snů otočili nepříznivý vývoj pěti góly.Rittich už zůstal od třetí třetiny opět na lavičce a do branky se vrátil Talbot, který inkasoval ještě jednou z hole Gurjanova. Ruský útočník ke čtyřem gólům přidal i asistenci, dalším strůjcem obratu byl obránce Miro Heiskanen, který si připsal čtyři body (1+3).Islanders se ujali vedení v jedenácté minutě, ve které využil přesilovou hru Anthony Beauvillier. Stejný hráč v polovině zápasu skóre zvýšil, když zakončil rychlý protiútok bekhendem pod břevno.Nick Leddy a Josh Bailey přidali zbývající dva góly v závěru při powerplay Washingtonu. Semjon Varlamov, jehož Capitals draftovali, si proti svému bývalému klubu připsal 21 zásahů a čisté konto.Z postupu se na střídačce Islanders radoval trenér Barry Trotz, který před dvěma lety dovedl Washington k zisku Stanleyova poháru. Klub mu poté odmítl zvýšit plat, proto odešel do New Yorku, s nímž loni vyřadil v úvodním kole Pittsburgh 4:0 a tento rok si vyšlápl na dalšího favorita.Islanders se pod taktovkou Trotze vypracovali v jeden z nejlépe bránících týmů soutěže, i v sérii s Washingtonem inkasovali pouze osm branek v pěti duelech.Vrána bodoval v play-off NHL naposledy před dvěma lety ve finále s Vegas. Už loni vyšel naprázdno v sedmizápasové sérii s Carolinou, stejně dopadl i tento rok. Neprosadil se ani ve třech utkáních ve skupině o nasazení, v sérii s Islanders si navíc připsal ve statistice +/- šest záporných bodů.Český útočník byl přitom před přerušením základní části pátým nejproduktivnějším hráčem týmu (25+27).Islanders se v dalším kole střetnou s Tampou Bay anebo Bostonem.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "O pořádný rozruch se postaral generální ředitel tenisového turnaje Madrid Open Ion Tiriac. Rumunský miliardář a bývalý tenista prohlásil, že Serena Williamsová by už vzhledem ke svému věku a tělesné hmotnosti měla raději pověsit raketu na hřebík.",
  "text": "Tiriac je v Rumunsku pojem. Dnes jedenaosmdesátiletý podnikatel se v minulosti úspěšně věnoval nejen tenisu, ale i hokeji, kde to na pozici obránce dotáhl až na Zimní olympijské hry v roce 1964.Jenže „Buldozer z Brašova“, jak rodákovi ze stejnojmenného města přezdívají, někdy ve svých prohlášeních zajde až příliš daleko a podobně se prezentoval i v rozhovoru pro rumunskou televizní stanici.„Ve svém věku a váze, kterou teď má, už se zkrátka nepohybuje tak lehce, jako tomu bylo před 15 lety,“ zkritizoval Tiriac aktuálně 11. tenistku světa Williamsovou a tím jeho hodnocení neskončilo.V minulosti to však nevypadalo, že by spolu měli špatné vztahy:„Serena bývala fantastickou hráčkou. Kdyby v sobě měla alespoň trochu slušnosti, tak by skončila,“ podotkl bývalý tenista, který si v minulosti vyzkoušel i roli trenéra a úspěšně vedl například Borise Beckera.Netrvalo dlouho a na nebývale ostrá slova z úst rumunského miliardáře zareagoval Serenin manžel Alexis Ohanian, který na sociálních sítích nepřímo potvrdil, že jeho žena na turnaj do Madridu letos rozhodně nezavítá.„Naštěstí mohu s klidem říct, že vůbec nikoho nezajímá, co si Ion Tiriac myslí,“ napsal na twitteru úspěšný internetový magnát. Ohanian pak ještě přidal pohled na věc a Tiriacovi vzkázal, že vypadá jako z manéže: „V roce 2021 se nezdržuju tím, že se nějaký rasistický a sexistický klaun v podpatcích otírá o moji rodinu.“Devětatřicetiletá Američanka se momentálně pilně připravuje na únorové Australian Open, kde by ráda přidala do sbírky grandslamový titul s pořadovým číslem 24.\nMichal Markup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Švédští a finští běžci na lyžích vynechají kvůli obavám z nákazy koronavirem prosincové závody Světového poháru v Davosu a Drážďanech. Již v úterý oznámila svoji neúčast ve Švýcarsku a Německu další běžecká velmoc Norsko včetně průběžně vedoucích závodníků SP Johannese Klaeba a Therese Johaugové.",
  "text": "„Bylo to velmi složité rozhodnutí, ale učinili jsme ho s ohledem na zdraví závodníků,“ řekl šéf švédského svazu Daniel Fahraeus. „Za této situace je riziko příliš velké. Chceme se zaměřit na přípravu na hlavní cíl sezony, kterým je mistrovství světa v Oberstdorfu,“ konstatoval hlavní lékař finské reprezentace Teemu Pasasen.Jestli se Švédové a Finové vrátí do seriálu při lednové Tour de Ski, která se tradičně pojede ve Švýcarsku a v Itálii, se stejně jako v případně Norů rozhodne později.V Davosu a Drážďanech budou ve startovní listině určitě scházet tři ze čtyř nejlepších mužů a osm z deseti nejlepších žen pořadí SP.Čtyřiadvacetiletý Klaebo nebude podle informací rádia NRK závodit až do konce roku, protože nepovažuje za rozumné v současné situaci tolik cestovat.Stejný postoj zaujal i jeho reprezentační kolega Emil Iversen. Šéftrenér Espen Bjervig nevyloučil, že minimálně závody v Davosu vynechá celý norský tým.„Jsem toho názoru, že lyžování a závodění jsou ve srovnání se současnou pandemií vcelku nedůležité,“ řekl trojnásobný olympijský vítěz Klaebo, který při úvodní zastávce SP ve finské Ruce vyhrál dva ze tří závodů a ujal se vedení v průběžném pořadí seriálu.„V této době považuju mezinárodní cestování za chybu. Přináší to kontakt příliš velkého počtu lidí. Vyžaduje to použití letadel, autobusů, letišť a mnoho dalšího. Nebudu se tomu vystavovat,“ řekl Klaebo.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hasiči v souvislosti s bouřkami a silným větrem zaznamenali v úterý několik desítek výjezdů. Jen v Jihomoravském kraji kvůli nepřízni počasí vyjížděli za dvě hodiny zhruba stokrát. Nejčastěji řešili popadané stromy nebo stržené dráty elektrického vedení. Na trati České Budějovice - Strakonice bouře poničila trakční vedení, na místě byla zavedena náhradní autobusová doprava.",
  "text": "Hasiči v Jihomoravském kraji měli v úterý od 19.00 za dvě hodiny zhruba 100 výjezdů v souvislosti s počasím, uvedl jejich mluvčí Jan Dvořák. Kvůli dešti, větru a bouřce hlavně popadaly stromy. Hasiči ale vyjížděli také ke strženým drátům elektrického vedení nebo uvolněným střešním krytinám.„Ve 21 hodin evidujeme čtyři desítky vyřešených technických pomocí, dalších padesát právě řešíme. Stále přichází další a další oznámení,“ napsali na svůj twitter jihomoravští hasiči.Pět desítek zásahů měli v úterý vpodvečer kvůli bouřkám jihočeští hasiči. V Malšicích na Táborsku silný vítr uvolnil plechovou střechu. Nikdo nebyl podle mluvčí jihočeských hasičů Vendula Matějů zraněn.Největší nápor hasiči zaznamenali od 17.30 do 20.30. „Jednalo se o popadané stromy, žádné čerpání vody jsme neřešili,“ uvedla mluvčí. Dodala, že nejvíce zásahů hasiči měli na Táborsku, Jindřichohradecku a Strakonicku.Následky bouře patrně poničily i trakční vedení na železnici, na trati České Budějovice - Strakonice. Kvůli tomu je mezi Číčenicemi a Protivínem minimálně do 22.00 náhradní autobusová doprava.Hasiči na Vysočině odklízeli po bouřkách stromy ze silnic na desítkách míst. Během dvou hodin od 18.00 měli podle informací, které zveřejnili na webu, přes sto výjezdů, zasahovali ve všech částech kraje. Spadlý strom podle Českých drah zastavil provoz na železnici mezi Světlou nad Sázavou a Ledčí nad Sázavou, na trati mezi Havlíčkovým Brodem a Tišnovem jsou výpadky elektřiny. Podle předpokladu drah by problémy měly skončit do 22.00.Policie na Vysočině neměla do 20.00 informace o tom, že by při těchto událostech byli zranění lidé. Uvedla to její mluvčí Dana Čírtková.Vyvrácené stromy hasiče zaměstnávaly například v Jimramově nebo v Milovech u Sněžného na Žďársku, Havlíčkově Borové, ve Světlé nad Sázavou nebo v Trnavě na Třebíčsku.\nČTK, tkr\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovenská vláda se rozhodla od Nového roku zpřísnit opatření proti šíření nákazy koronavirem, a to i o zákaz návštěv v domácnostech. Zavírají se také lyžařská střediska. Kabinet premiéra Igora Matoviča restrikce zavádí poté, co Slovensko zaznamenalo ve středu rekordních 6315 nových případů nákazy koronavirem SARS-CoV-2. Je to nejvyšší denní přírůstek infikovaných od začátku pandemie.",
  "text": "Premiér podle webu Denníku N oznámil přijetí přísnějších opatření poté, co ho k tomu už několik dní vyzývalo konsilium odborníků i koaliční kolegové. Mnozí experti navrhovali zavést přísnější uzávěru již před Vánoci. Zákaz domácích návštěv bude platit už od nadcházející půlnoci. Podle Denníku N už nebude platit ani výjimka na vytváření takzvaných bublin, ve kterých lidé prožili vánoční svátky.„Právě nedodržování doporučení a opatrnosti při setkávání v domácnostech se dnes jeví jako nejzásadnější epidemiologický problém. Bohužel, mnozí lidé chodí po návštěvách křížem krážem... a nemocnice kolabují,“ napsal premiér a vyzval lidi, aby zrušili plány na bujaré silvestrovské oslavy a zůstali doma.Ministr dopravy Andrej Doležal také oznámil, že s dneškem musí zastavit provoz lyžařská střediska a že hotely nebudou moci přijímat nové hosty. Ti, kteří už v nich ubytovaní jsou, mohou zůstat, pobyt si ale nemohou prodloužit.Podle Denníku N za současnou situaci může selhání Matovičovy vlády: na chaty se až doposud sjížděly party lidí z různých končin Slovenska na oslavy silvestra, hotely jsou otevřené a ještě ve čtvrtek jezdily vleky. V nemocnicích se přitom odehrává peklo.Prezidentka Zuzana Čaputová lidem připomněla, že silvestrovská noc do velké míry určí epidemickou situaci nejbližších dnů a týdnů. „Jedna prohýřená noc nestojí za vyčerpání zdravotníků u nových pacientů s covidem a nestojí ani za ohrožení zdraví nás a našich blízkých,“ uvedla Čaputová, která Slováky vyzvala k opatrnosti a zdrženlivosti.Česká republika, která má ve srovnání se Slovenskem přibližně dvojnásobný počet obyvatel, podle informace ministerstva zdravotnictví zaznamenala ve středu rovněž rekordní denní nárůst 16 939 pozitivních testů na koronavirus.Podle serveru aktuality.sk kromě 6315 pozitivních PCR testů přibylo na Slovensku během uplynulého dne také 5954 lidí, u nichž byly pozitivní antigenní testy.Slovenská vláda se naposledy sešla v úterý, kdy prodloužila nouzový stav o 40 dnů a zákaz vycházení do 10. ledna, připomněl server Teraz.sk. Dodal, že kabinet dal do zákazu dvě desítky výjimek, které se týkaly nejen nezbytných životních potřeb, ale i rekreace či návštěv blízkých, přestože konzilium odborníků varovalo, že taková opatření jsou nedostatečná.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Už téměř tři týdny drží Libye v zajetí 18 sicilských rybářů. Libyjský vojevůdce generál Chalifa Haftar odmítá Sicilany vydat, dokud Itálie nepropustí čtyři libyjské fotbalisty, kteří byli na Sicílii odsouzeni na třicet let za pašování lidí.",
  "text": "Všechno začalo výpravou za krevetami, která špatně skončila. Rybáři se dostali do libyjských teritoriálních vod, a byli bez milosti zatčeni a uvězněni v Benghází. Rozjelo se vyjednávání mezi oběma státy, ale když Libye navrhla výměnu vězňů, Itálie ji obvinila z vydírání, na které prý v žádném případě nehodlá přistoupit.Není to poprvé, co se italská vláda musí potýkat s podobným problémem. Už od 90. let, kdy ve Středozemním moři vypukla takzvaná „válka o červené krevety“, byly často italské rybářské lodě zadrženy a konfiskovány v Libyi. Za posledních 25 let došlo přinejmenším k 50 takovým incidentům, během kterých se někdy střílelo a tekla i krev. Obvykle ale rybáře, po několika týdnech vyjednávání, italská vláda vykoupila.Pruh moře mezi Sicílií a Libyí je jen asi 300 kilometrů úzký. K tomu v roce 2005 Muammar Kaddáfí unilaterálně rozšířil libyjské výsostné vody z 20 na 120 kilometrů – to ale bylo jasné porušení mezinárodních zákonů. Od té doby do těchto vod italští rybáři snadno zabloudí v honbě za červenými krevetami.Oblast je totiž na červené krevety (neboli garnáty) zvláště bohatá. Tito korýši jsou velmi cenění: na trhu se za ně platí 50 až 70 eur za kilo. Jejich vysokou cenu vysvětluje skutečnost, že se vyskytují jen ve specifických oblastech Středozemního moře a ve velké hloubce. Po celé Evropě však platí za jednu z nejvybranějších pochoutek středomořské kuchyně.Hodnota krevet v posledních letech ještě stoupá s tím, jak klesá počet lodí, které se odvažují do jejich lovišť vyplout. Podle Libyjců cizí lodě, které loví v jejich vodách, představují invazi a plundrování přírodních zdrojů jejich země. A podle toho také s narušiteli nakládají.Tentokrát celý incident ještě komplikuje požadavek na propuštění libyjských pašeráků. Jejich příbuzní pořádají v Benghází demonstrace a žádají, aby sicilští rybáři zůstali ve vazbě, pokud nebudou osvobozeni čtyři Libyjci.Mezitím rodiny zatčených rybářů na Sicílii trnou strachem o bezpečnost svých blízkých, od kterých už skoro tři týdny nemají zprávy. Pokud si tedy v nějaké lepší restauraci dopřejete vzácné červené krevety, mějte na paměti, že kvůli nim sicilští rybáři riskují svou svobodu. Někdy i život.Autorka je publicistka\nVeronika Lefrancois\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Úřadování bývalého prezidenta Donalda Trumpa skončilo dramaticky. Na Trumpovu výzvu na washingtonský Kapitol zaútočili jeho příznivci, při řádění demonstrantů zemřeli čtyři lidé. „Za to bude Trump možná ještě obviněn a měl by nést plnou zodpovědnost,“ říká v rozhovoru ve vysílání Českého rozhlasu Plus česko-americký investiční bankéř Ondřej Jonáš. „Je to šok, ale dalo se to čekat,“ doplňuje ho publicista Matěj Schneider.",
  "text": "Česko-americký investiční bankéř Ondřej Jonáš cítil z útoku na Kapitol zděšení. „Viděli jsme magary, tedy magory, kteří jsou v americkém prostředí známí jako Make America Great Again, kteří na přímou výzvu Donalda Trumpa vzali Kapitol útokem. To je scéna, kterou jsme neviděli snad od Občanské války. Viděli jsme dokonce prapor Konfederace uvnitř Kapitolu, myslím si, že většina Američanů byla absolutně zděšená,“ říká.Publicista a autor podcastu Redneck Matěj Schneider jde za přirovnáním ještě dál do historie, až do dob Britsko-americké války. „Myslím si, že Washington nic takového nepamatuje od roku 1814, kdy britská armáda vypálila Kapitol. Na druhou stranu musím uznat, že po dvou měsících, kdy Donald Trump každý den vysílá signály, že výsledek voleb nehodlá uznat, jsem si několikrát říkal, že se něco podobného musí přihodit. Takže je to šok, ale dalo se to i čekat,“ myslí si Schneider.Jonáš souhlasí a upozorňuje na sporný zásah policie. „Mrzí mě, že policie zasáhla tak měkce a tak pozdě. Trvalo několik hodin, než uvolnili celý Kapitol. Muselo být jasné, že k tomu dojde,“ myslí si Jonáš.Podle bankéře je jednoznačným viníkem násilností bývalý prezident USA Donald Trump. „Před Bílým domem vyzval své příznivce, aby vzali Kapitol útokem. To je úplně neslýchané. Za to bude Trump možná ještě obviněn a měl by nést plnou zodpovědnost,“ tvrdí.Donald Trump zveřejnil po zahájení útoku krátké video, ve kterém své stoupence ‚poslal domů‘. „To bylo vynucené tím, co řekl nově zvolený Joe Biden, který ho přímo vyzval, aby nařídil svým příznivcům, aby se stáhli,“ myslí si Jonáš.„Donald Trump navíc znovu zopakoval, že jsou volby ukradené. Je to sociopat, který dodnes neuznal výsledek voleb. Ve svém narcistickém volání po násilí probudil vzpouru,“ říká investiční bankéř.Někteří republikánští členové Kongresu plánovali na poslední chvíli napadnout výsledky prezidentských voleb. Nakonec ale od záměru upustili.„Zdůraznil bych především republikánského senátora, který Trumpa kritizoval dlouhodobě. Ten z toho teď vyšel nejlépe. V momentě, kdy do Kapitolu vtrhnul dav, měl údajně říkat, že to nemohlo dopadnout jinak. Následně sklidil potlesk po projevu, ve kterém se vyjádřil tak, že nejlepší bude nespokojeným voličům Donalda Trumpa přestat lhát a tvrdit jim, že byly volby ukradené,“ připomíná Matěj Schneider.Hlavní bitva se podle Ondřeje Jonáše odehrává uvnitř republikánské strany. „Když přišlo na hlasování o Pensylvánii, tak se našlo 134 kongresmanů a 7 senátorů, kteří souhlasili s tím, že by tamní výsledek měl být zpochybněn. A to bylo po všem tom, co se ten den odehrálo a po dvou měsících, kdy veškeré soudy odmítly jakékoliv námitky,“ upozorňuje.„Uvnitř republikánské strany jsou stále politici, kteří si myslí, že mohou převzít mantel Donalda Trumpa a strhnout na sebe jeho voliče. Otázka je, jak moc představují trumpisti a tito extremisté budoucnost Republikánů,“ myslí si bankéř.Demokraté nakonec uspěli ve státě Georgia a získali většinu v Senátu, zvítězili oba jejich kandidáti Jon Ossoff a Raphael Warnock. „Joe Bidenovi tak ubývá výmluva o obstrukcích Republikánů v Senátu, protože bude disponovat, i když nejtěsnější možnou, většinou,“ soudí Matěj Schneider.„Otázkou je, jaký to bude mít efekt. Když Demokraté disponovali většinou v Senátu naposledy, znamenalo to posílení vlivu těch nejstředovějších, nejkonzervativnějších Demokratů,“ říká publicista.\nTomáš Pavlíček, vis\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na nejvytíženější pražské cyklostezce mezi Zbraslaví a Modřany musejí lidé nově využívat objížďku. Dál se ale dostanou jen cyklisté a pěší, bruslaři tudy neprojedou. Cyklostezka se kompletně opravuje. Práce potrvají maximálně do jara příštího roku a vyjdou na bezmála třicet milionů korun. Serveru iROZHLAS.cz to ve čtvrtek řekla Barbora Lišková, mluvčí Technické správy komunikací, tato pražská organizace má opravy na starosti.",
  "text": "Cyklotrasu mezi Zbraslaví a Modřany nově zdobí varovné červenobílé cedule. Začala totiž dlouho plánovaná kompletní rekonstrukce.Jednu z nejfrekventovanějších tras čeká zpevnění podloží a dostane také nový povrch. Zároveň bude širší než doposud.„Tato cyklostezka je velmi vytížená, byla již ve špatném stavu,“ sdělila serveru iROZHLAS.cz mluvčí Technické správy komunikací Barbora Lišková.Opravy budou stát celkem 29,8 milionu korun a potrvají do jara příštího roku. Přesný termín dokončení není jasný, délka prací bude podle Liškové záležet na zimní výluce. „Pokud bude zima klimaticky dobrá, tak myslím, že do konce roku nebo v lednu jsme hotovi,“ upřesnila.Cyklisté a pěší musí využít objížďku. „Tato část cyklostezky je sice uzavřená, ale má svou krátkou náhradní trasu – jede se vedle,“ přiblížila Lišková.Neplatí to ale pro všechny. Lidé na in-line bruslích místem neprojedou, musí se proto otočit a jet zpět. „Pro bruslaře bohužel vhodná není,“ připustila mluvčí.Místo oprav se bude stejně jako objízdná trasa během postupující rekonstrukce měnit.Na ceduli uprostřed cyklostezky zatím stojí: „Vážení obyvatelé a návštěvníci Prahy, práce na rekonstrukci a rozšíření cyklostezky lze provádět pouze v období vhodných klimatických podmínek. Za omezení s opravou se omlouváme.“V Praze je 515 kilometrů značených tras. Z toho 194 vede mimo komunikace s automobily. Počet cyklistů v metropoli loni poklesl. Sčítače jich v celém městě zaznamenaly zhruba 3,22 milionu. To je asi o 300 tisíc méně než v předešlém roce, jak vyplývá ze statistiky Technické správy komunikací.Nejvytíženější cyklostezkou byla trasa A2 v Modřanech u křížení ulic Vltavanů a U Kina, kudy projelo 284 251 cyklistů, což je o něco méně než předloni.Jen zhruba o 4000 méně jich projelo po Podolském nábřeží. Třetí nejvytíženější byla stezka na Rohanském nábřeží mezi Hlávkovým mostem a ulicí Ke Štvanici.Počet cyklistů v pražských ulicích ale letos od března zhruba do poloviny června meziročně stoupl o 39 procent.Praha chce podle mluvčího magistrátu Víta Hofmana letos do cyklistické infrastruktury investovat až 170 milionů korun, tedy o 49 milionů více než loni a o 153 milionů více než v roce 2017.V květnu byla dokončena jedna z největších investic do cyklistické dopravy v hlavním městě. Vodní prostup Rokytka v Libni přišel na 48 milionů korun a spojil Prahu 8 a 9 na cyklostezce označené jako A26.Technická správa komunikací letos vybuduje a opraví několik desítek kilometrů tras pro cyklisty. Plánována je stavba propojení vyhlídkové trasy Pražačka s cyklostezkou A25. Praha také letos chce prodloužit a rozšířit cyklostezku A1, a to od Radotínské lávky dál.\nAnna Kottová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do prezidentského finále ve Spojených státech zbývají dva měsíce a v průzkumech se ukazuje nový trend. Ještě před několika týdny si stratégové kampaně Joea Bidena mohli mnout ruce. Jak celkové výsledky, tak skóre v klíčových státech, kde se obvykle rozhoduje o vítězi amerických prezidentských voleb, vyznívaly v průzkumech jednoznačně ve prospěch bývalého viceprezidenta.",
  "text": "Teď se náskok tenčí, a to ze dvou důvodů. První příliš nepřekvapuje, ale druhý by měl vyzyvatele zneklidňovat. A hlavně nutit zvažovat, s čím a jak napříště oslovovat voliče.V prvním případě se ukazuje obvyklý jev, že v závěru volební kampaně se odstup mezi kandidáty republikánů a demokratů zpravidla zmenšuje. Druhý je pro letošní finále specifický. Do popředí se prosazuje téma kriminality, bezpečnosti, kde se úspěšněji prezentuje Donald Trump se svou verzí politiky „zákona a pořádku“.A co je možná ještě důležitější, téma pouličních demonstrací v amerických městech, kde propukly protesty po zabití občanů černé pleti a kde tyto protesty nezřídka provázelo násilí a loupení, takřka úplně vytlačilo téma, které je pro Spojené státy jako takové mnohem podstatnější. Je to téma koronavirové krize, a to včetně jejích ekonomických dopadů.Bouře s rasovým a sociálním podtextem v amerických městech už tady byly. Nejčastěji je připomínáno „horké léto 1968“, na kterém se vymezil a nakonec s ním také uspěl, tehdejší republikánský kandidát Richard Nixon.Ale letošní pandemie covidu-19 ve Spojených státech představuje něco nebývalého. V zemi, kde žije kolem čtyř procent obyvatel zeměkoule, se počet registrovaných případů nákazy pohybuje mezi jednou pětinou až čtvrtinou všech případů na celém světě.Odpovědnost za tento dramatický stav nese jednoznačně současná vláda v čele s Donaldem Trumpem. A dokud se toto téma drželo v centru veřejné pozornosti, prezident v soutěži s vyzyvatelem (podle všech průzkumů) zaostával. Teď ho ale vytlačuje debata o pouličních protestech, kde se prezident může ukazovat jako obhájce „zákona a pořádku“, zatímco demokratický kandidát se nechává vlákat do nebezpečné léčky.Protože, když se Joe Biden k voličům obrací s řečnickou otázkou „Copak já vypadám jako radikální socialista, který je shovívavý k pouličním násilnostem?“, odkazuje sice na svou letitou pověst umírněného politika, ale dostává se zároveň do defenzivy.Ve Washingtonu ale často v politice platí, že kdo musí vysvětlovat, prohrává. A bývalý viceprezident se to přichází objasnit v pro něj nevýhodné době závěru kampaně, a v pro něj nevýhodné oblasti.Pokud nechce promrhat předešlý náskok, měl by se držet základního strategického pravidla: úspěch se přiklání k tomu, kdo dokáže stanovit čas a místo střetu. Pokud Joe Biden nevrátí do hry téma pandemie koronaviru, mohou se jeho letní nadějné prezidentské vyhlídky rozplynout.Autor je předseda Syndikátu novinářů ČR\nAdam Černý\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jedenácté místo obsadila lyžařka Kateřina Razýmová v běhu na 10 kilometrů volnou technikou v Toblachu a navzdory pádu zaznamenala dosud nejlepší výsledek v tomto ročníku Tour de Ski. Nikdo další z českých barev nebodoval, neuspěli ani muži na volné patnáctce. Zvítězili lídři letošní etapové série Američanka Jessie Digginsová a Rus Alexandr Bolšunov.",
  "text": "Nejlepší česká běžkyně na lyžích těsně zaostala za svým sezonním maximem, kterým je desátá pozice z prosincové volné desítky na Světovém poháru v Davosu. Ve slunečném počasí v Toblachu jí unikla elitní desítka o 1,3 sekundy.„Kvůli tomu pádu jsem po dnešním závodě spíš smutná. Snažila jsem se dotáhnout na skupinu holek přede mnou, abych se za nimi svezla, ale měla jsem vytuhlé nohy a spadla jsem ve sjezdu. Nechala jsem tam asi deset vteřin, což mě stálo určitě nejlepší desítku, možná osmičku. Snad se to zítra otočí a budu mít více štěstí,“ uvedla Razýmová v tiskové zprávě lyžařského svazu.Za Digginsovou zaostala o 58 sekund. Další české reprezentantky body do Světového poháru nezískaly.Digginsová navázala na vítězství v nedělní stíhacím závodu ve Val Müstair. Pořadí Tour de Ski v polovině vede o 20 sekund před Brennanovou. Třetí Švédka Frida Karlssonová ztrácí už přes minutu. Razýmová zaostává za vedoucí Američankou o tři minuty, ale od první desítky ji dělí jen 17 sekund.Nejlepším z Čechů byl Michal Novák, který na 34. místě zaostal za bodovanou třicítkou o téměř dvacet vteřin. V celkovém pořadí je 29. Závod patřil Rusům: Bolšunov vyhrál o 8,3 vteřiny před Denisem Spicovem, který v závěru zrychloval.„Bylo to těžké, pozorně jsem poslouchal mezičasy a měl výborné lyže,“ řekl Bolšunov. Sedm Rusů se vešlo do první osmičky, mezi ně se na šesté místo vklínil jen Francouz Maurice Manificat.Bolšunov vede Tour, v níž letos chybějí Norové, s náskokem minuty a čtvrt před krajanem Arťomem Malcevem, Spicov je třetí. Pokud Bolšunov udrží vedení až do výjezdu na Alpe Cermis, jako druhý muž obhájí titul v Tour. V předešlých čtrnácti ročnících to dokázal jen Švýcar Dario Cologna v letech 2011 a 2012.Do konce Tour zbývají čtyři závody. Ve středu se v Toblachu jedou stíhačky žen na deset a mužů na patnáct kilometrů klasicky. Závěr bude tradičně ve Val di Fiemme.Závody SP a Tour de Ski v běhu na lyžích v Toblachu (Itálie):Ženy - 10 km volně: 1. Digginsová 25:14,5, 2. Brennanová (obě USA) -14,8, 3. Anderssonová (Švéd.) -22,2, 4. Stupaková (Rus.) -25,7, 5. Pärmäkoskiová (Fin.) -31,3, 6. Sorinová (Rus.) -35,6, 7. Claudelová (Fr.) -48,3, 8. Stadloberová (Rak.) -51,8, 9. Karlssonová (Švéd.) -52,4, 10. Žambalovová (Rus.) -56,9, ...11. Razýmová -58,2, 37. Janatová -2:10,8, 41. Hynčicová -2:19,5, 43. Nováková (všechny ČR) -2:23,5.Průběžné pořadí Tour (po 4 z 8 závodů): 1. Digginsová 1:24:50, 2. Brennanová -20, 3. Karlssonová -1:02, 4. Stupaková -1:25, 6. Sorinová -1:51, 6. Pärmäkoskiová 2:02, ...15. Razýmová -3:05, 38. Nováková -7:05, 42. Janatová -8:00, 46. Hynčicová -8:40.Průběžné pořadí SP (po 12 z 28 závodů): 1. Brennanová 540, 2. Sorinová 454, 3. Digginsová 389, 4. Něprjajevová (Rus.) 374, 5. Lampičová (Slovin.) 365, 6. Fähndrichová (Švýc.) 343, ...22. Razýmová 123, 32. Janatová 77, 39. Beranová (ČR) 53, 66. Nováková 12, 71. Hynčicová 10.Muži - 15 km volně: 1. Bolšunov 32:49,6, 2. Spicov -8,3, 3. Jakimuškin -13,9, 4. Červotkin -19,2, 5. Malcev (všichni Rus.) -21,8, 6. Manificat (Fr.) -22,9, 7. Bělov -27,6, 8. Melničenko (oba Rus.) -29,2, 9. Lapalus (Fr.) -29,9, 10. Brugger (Něm.) -43,9, ...34. Novák -1:46,9, 44. Knop -2:14,8, 50. Fellner (všichni ČR) -2:31,4.Průběžné pořadí Tour (po 4 z 8 závodů): 1. Bolšunov 1:41:19, 2. Malcev -1:15, 3. Spicov -1:18, 4. Manificat -1:30, 5. Jakimuškin -1:48, 6. Cologna (Švýc.) -2:44, ...29. Novák -5:29, 53. Fellner -8:53, 56. Knop -9:30.Průběžné pořadí SP (po 12 z 28 závodů): 1. Bolšunov 780, 2. Pellegrino (It.) 360, 3. Klaebo (Nor.) 296, 4. Jakimuškin 294, 5. Melničenko 288, 6. Young (Brit.) 261, ...43. Novák 55, 64. Šeller 24, 82. Pechoušek 10, 85. Černý 10, 88. Kalivoda (všichni ČR) 8.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Co hlava státu, to jiný styl. Známe prezidenty civilní, poddajné i dominantní. Na Slovensku zase mají prezidentku, která denně ukazuje, že dýchá spolu se svými spoluobčany. Jak to naposledy doložila rychlá reakce Zuzany Čaputové na nečekaný výsledek soudu s vrahy novináře Kuciaka a jeho snoubenky. Obnášela položení kytice u jejich symbolického bratislavského pomníčku.",
  "text": "Český prezident se vynořuje z útrob Pražského hradu či zámku v Lánech jen zřídkakdy, takže je to událost. V mezičase řada médií visí na rtech jeho nikým nevoleného, ale o to upovídanějšího mluvčího.A když se pak Miloš Zeman objeví na veřejnosti, je dotazován na kdeco, bez ohledu na jeho reálné kompetence.Na šéfa antimonopolního úřadu (Petra) Rafaje, jehož osud má v rukou, se Zemana v neděli na televizi Prima nezeptali. Zato stihl podpořit pětitisícový předvánoční příspěvek pro penzisty i odmítnout koaliční nápad na dvě sazby daně z příjmu.Víme také, že s koronavirem by bojoval v ohniscích nákazy přísně a nesmlouvavě, avšak plošná protiepidemická opatření mu vadí. Už vůbec by nevypínal ekonomiku jako na jaře.A když byl dotázán na Ferdinanda Peroutku, dál umanutě opakoval, že text, ve kterém měl pasovat Hitlera na gentlemana, existuje, přestože jej kromě prezidenta nikdo neviděl. Prostě si navykl, že ostatní jsou na něj krátcí a publikum, které mu bude aplaudovat za jakékoli situace a za jakýkoli výrok, si najde vždycky.Nejzajímavější ale byly Zemanovy postřehy související s českým přístupem k mezinárodnímu dění. V návštěvě předsedy Senátu na Tchaj-wan vidí například klukovskou provokaci. Reakci Číny sice označil za přehnanou, ale ještě více se mračí na Miloše Vystrčila (ODS), který se vydal na cestu, bez toho, aby v tom měl podporu premiéra, ministra zahraničí, předsedy sněmovny a prezidenta.Zeman prý Vystrčila přestane zvát na koordinační schůzky nejvyšších ústavních činitelů k zahraniční politice.Že by exemplární trest, podobně jako když Zeman kdysi naznačil, že vztah k Číně stojí za koncem jeho přátelství s Jaroslavem Kuberou (ODS)? Ničemu to nepomůže, ale asi ani neuškodí. Ostatně – za zahraniční politiku je zodpovědná jen vláda a nikdo jiný – ani prezident. Přestože například sjednává mezinárodní smlouvy a podepisuje pověřovací listiny velvyslanců.Zemanův puritánský postoj k politické odpovědnosti je o to zajímavější, že on sám je nejčastějším rebelem. Vládu opakovaně přivádí do úzkých – jen namátkou nekritickou náklonností k Číně, Izraeli a občas i k Rusku.Prezident též stihl zkomplikovat vztah České republiky s Ukrajinou či arabskými státy. Bezmála platí, že kudy chodí, tam za ním musí kabinet zametat pomyslné střepy. Kromě toho je se šéfem diplomacie Petříčkem (ČSSD) dlouhodobě na válečné stezce z osobních důvodů. Coby znalec bonmotů a přísloví by měl Zeman znát to, které vybízí: Kdo jsi bez viny, hoď kamenem.Jenže – jemu se pozice „téměř monarchy“, který káže vodu a pije víno, náramně zamlouvá. Je ústavně neodpovědný a ve druhém, tedy posledním funkčním období. Veřejnost je navyklá, že podobně jako jeho předchůdci napíná, ba překračuje vějíř svých kompetencí. Premiér Andrej Babiš (ANO), kterému by to mělo vadit v první řadě, se tváří jako by nic. Když jde o Zemana, krotne známý predátor jako ovečka.Potom se ale nejde divit tomu, že do utváření české zahraniční politiky mluví radnice kdejaké městské části. Oproti jejich eskapádám, a oproti po provokacích bažícímu Miloši Zemanovi, šlo Vystrčilovu cestu podložit alespoň nějakými hodnotovými argumenty. Leč – marná sláva – cynickému a zlomyslnému českému prezidentovi hodnoty už dávno nic neříkají.Autor působí na Masarykově demokratické akademii (blízké ČSSD)\nLukáš Jelínek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Školákům a studentům končí první lednovou neděli prázdniny. Do škol se od pondělí vrací ale jen někteří z nich. Může za to zpřísnění vládních opatření proti šíření koronaviru.",
  "text": "Plnohodnotná školní výuka se bude od pondělí týkat jen žáků prvních a druhých tříd základních škol. Ti ostatní se budou podle nařízení vlády vzdělávat minimálně do 10. ledna distančně.Vláda o tom rozhodla 23. prosince kvůli zhoršené epidemické situaci v Česku.Podle prezidenta Asociace ředitelů základních škol Michala Černého sice výuka na dálku není ideální, ale je to lepší varianta než přestat s vyučováním úplně.„Přes všechny nevýhody distanční výuky odmítám pohled, že distanční výuka je skoro jako žádná výuka. Snažíme o přiblížení standardní výuce. Je to samozřejmě problém, chtěli bychom mít děti ve škole, ale nemyslím si, že by se měl ročník opakovat,“ řekl Černý Radiožurnálu.Ze zákazu navštěvovat školy nicméně existují i výjimky. Žáci si v ojedinělých případech můžou s pedagogem domluvit individuální konzultaci, omezení se také netýká mateřských škol, které fungují bez omezení. Děti ani pedagogové tam při výuce dokonce nemusí nosit roušku.Povolený je taky provoz speciálních škol. Jednotlivé skupiny žáků se mezi sebou ale nesmějí potkávat, stejně jako je tomu u prvních a druhých tříd základních škol.\nIrena Růžičková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministři zahraničí unijních států se v Berlíně neformálně dohodli na seznamu sankcionovaných běloruských představitelů. Je na něm v tuto chvíli dvacet lidí, kteří podle unie nesou odpovědnost za manipulace s nedávnými prezidentskými volbami a za brutální represe nespokojených Bělorusů. Chybí mezi nimi ale jméno toho, který jediný v Bělorusku o všem rozhoduje.",
  "text": "Evropská unie zareagovala na události v této postsovětské republice na svých východních hranicích až nečekaně rozhodně. Odmítla uznat pochybné volební vítězství autoritáře Alexandra Lukašenka, tvrdě odsoudila zatýkání a bití pokojně demonstrujících obyvatel a vyzvala k propuštění všech zadržených a k opakování voleb pod dohledem OBSE.Také na uvalení sankcí na ty, kteří to mají na svědomí, se unie shodla na své poměry neskutečně rychle. Předseda Evropské rady Charles Michel dokonce slíbil, že postihnou „významný počet“ běloruských činitelů. Tím ale – ve vší úctě – dvacet osob není.Unijní ministři zahraničí sice tvrdí, že sankční seznam nemusí být konečný a další pohlaváři běloruského režimu, včetně samotného Lukašenka, na něj mohou přibývat podle vývoje v situace v zemi.Vynechání běloruského prezidenta vysvětlují tím, že si unie nechce zavřít komunikační kanály s Lukašenkem. To je racionální důvod, pokud by běloruský vládce komunikoval. Jenže on všechny západní snahy o kontakt odmítá a mluví maximálně s ruským kolegou Vladimirem Putinem.Právě Kreml hraje podle všeho klíčovou roli v tom, jak se situace v Bělorusku bude dál vyvíjet. Lukašenko se v tuto chvíli už opírá jen o své ozbrojené složky a mocného souseda, pro kterého je ale spíš účelově využívanou figurou v ruských geopolitických hrách. O vřelosti spojenectví mezi Moskvou a Minskem nemůže být v posledních letech ani řeč.Evropská unie zvolila takzvané cílené sankce proti běloruským představitelům proto, aby se unijní restrikce nijak nedotkly běžných Bělorusů, jako by to udělaly ekonomické sankce. Adresné sankce mají především silný symbolický charakter a jsou varovným vzkazem sankcionovanému režimu, že jeho chování je v neúnosném rozporu s mezinárodními normami a demokratickými standardy a že by s ním měl skončit.Nezapomínejme, že Bělorusko je partnerskou zemí sedmadvacítky v projektu Východního partnerství. V jeho rámci se hlásí ke společným hodnotám a pravidlům i k posilování občanské společnosti a jejích iniciativ. Tedy k přesnému opaku toho, než teď Lukašenko nasazováním „mlátiček“ z jednotek OMON předvádí. Za spolupráci ve Východním partnerství Minsk přitom inkasuje nemalé množství evropských peněz.V minulosti bylo na unijním sankčním seznamu přes 170 Bělorusů, včetně prezidenta. Většina se z něj dostala po propuštění politických vězňů v zemi a dalších vstřícných krocích tamního režimu.Pokud chce unie skutečně vyslat silný signál, že jeho počínání je nepřijatelné a že stojí na straně běloruské občanské společnosti, musí sankční seznam podstatně rozšířit. Zakázat cesty na unijní území a zmrazit majetek v evropských bankách dvaceti lidem bude mít stěží aspoň onen symbolický efekt a zůstalo by promarněnou příležitostí. Nemluvě o zahrávání si s vlastní důvěryhodností v očích perzekuovaných Bělorusů.Autor je analytik Českého rozhlasu\nFilip Nerad\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V noci na úterý začnou v Edmontonu semifinálová utkání světového šampionátu juniorů. Česká dvacítka se znovu do bojů o medaile nedostala a čekání na zisk cenného kovu v této kategorii se prodloužilo už na 16 let. Šéftrenér českého hokeje a kouč seniorské reprezentace Filip Pešán v rozhovoru pro Radiožurnál řekl, že na vině je nálada ve společnosti i brzké tlačení dětí do výsledků. Hráči podle něj kvůli tomu brzy vyhoří.",
  "text": "Medaili přivezli čeští junioři v roce 2005, od té doby nic. Co to podle vás vypovídá o stavu českého mládežnického hokeje? Lhal bych, kdybych mluvil o tom, že stav českého hokeje – mládežnického speciálně – je v dobré kondici, což samozřejmě není pravda. Stav je takový, že jsme schopni ve výjimečných utkáních porazit silné soupeře z top pět, ale nejsme schopni opakovat výkon a nejsme schopni porážet ty soupeře pravidelně.Při zápasech v Edmontonu byl vidět velký rozdíl v individuálních dovednostech mezi českými hráči a třeba hokejisty Kanady nebo Spojených států. Kde je chyba? Je takový rozdíl „jen“ v talentu jednotlivých hokejistů, nebo je to metodikou přípravy? Co dělají v těchto státech jinak než u nás? Myslím si, že celkový stav souvisí s atmosférou, která v české společnosti panuje v posledních deseti dvaceti letech. Po Naganu a zlatém hattricku, který je už bohužel nějakých dvacet let zpátky, jsme přestali metodicky pracovat.Po době, kdy na Fakultě sportu vládl profesor (Vladimír) Kostka a po něm doktor (Luděk) Bukač, dlouhou dobu nefungovala fakulta a nějaká ikona, která by českou trenérskou školu dál posouvala a hlídala trendy světového hokeje. V posledních pár letech se snažíme dohnat tohle manko.Nemyslím si, že je to jen o talentu. Je to kombinace věcí, o kterých jsem hovořil, s tím, že v západním světě a ve vyspělých hokejových národech vyrůstají děti v poklidu, nejsou tlačené v mládežnických kategoriích do výsledků, nejsou tlačené do přehršle hokeje. Vyrůstají v klidu. Ti kluci šlápnou do velkého hokeje – do systému a do kondice – v dobré době, což nám se moc nedaří.Jsme hrozně upjatí, jsme hrozně ve stresu, tlačíme děti do výsledků, do dovedností moc brzy a hráči nám potom vyhoří. V současné době je stav takový, že porážíme mládežnické týmy těchto vyspělých kategorií zbytečně brzy a v době, kdy bychom měli šlápnout do systému, šlápnout do kondice, šlápnout do dovednosti, tak v té době už nemáme u těch dětí sílu a bohužel do toho šlápnou ve správnou dobu naši soupeři, a proto nás v těch vrcholových kategoriích poráží.Jako šéftrenér českého hokeje nemáte se svým týmem nějaké prostředky, jak to změnit? Samozřejmě není to akce, která by byla rychlá, je to běh na dlouhou trať. Ale snažíte se udělat něco pro to, o čem jste teď mluvil? Jednoznačně se snažíme doběhnout ten rychlík, který nám ujel. Posledních pár let se velmi významně a podle mě velmi dobře pracuje na svazové půdě na tom, abychom doběhli v dovednostech a v přístupu tyhle vyspělé kategorie.Ale musím říct, že bohužel ta etapa posledních patnácti nebo dvaceti let, kdy jsme zůstali stát a mysleli jsme, že českou chytrostí budeme porážet vyspělé země dlouhodobě a pravidelně, nechala takové důsledky a takové následky, že se teď jen snažíme tu ztrátu smazat a snažíme se nejmodernějšími metodami dohnat alespoň trochu ten náskok, který soupeři mají.Rozdíl je i v zařazování mladých hokejistů do týmů dospělých. Proč české kluby podle vás nedávají tolik prostoru mladým hráčům, jako tomu je třeba ve Finsku nebo Švédsku? To souvisí s atmosférou v českém hokeji a české společnosti obecně, o které jsem hovořil před pár minutami. Manažeři jsou tlačení diváky na stadionech a majiteli, aby vyhrávali. Manažeři potom tlačí na trenéry, aby vyhrávali. A trenéři, když nevyhrávají, tak jsou okamžitě odvoláni od týmu.Naprosto chápu, že trenéři nemají trpělivost s tím nasadit některé mladé hráče do velkého týmu a počkat, až ten hráč začne mít svoji kvalitu a začne vracet zpátky tuhle získanou jistotu ze strany trenéra. Myslím si, že opravdu ta atmosféra je zaměřená jenom na výsledky napříč celým hokejovým hnutím. Výsledky jsou jediné, co se počítá, a vývoj hráče bohužel stojí v pozadí.\nŠtěpán Pokorný, pj\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jen co ODS pomohla ve sněmovně Andreji Babišovi (ANO) snížit daně, už musela logicky čelit otázkám: Když se dokážete dohodnout v jedné z nejdůležitějších věcí pro fungování státu, proč byste spolu nemohli třeba hned po příštích volbách na podzim 2021 vládnout?",
  "text": "Petr Fiala tyhle otázky pochopitelně neslyší rád a má nachystanou odpověď: Nechceme a nebudeme, kdybychom chtěli, mohli jsme to udělat už v roce 2017, kdy nás Andrej Babiš do společné koalice lákal. A my jsme odolali.Je to pravda. A taky je pravda, že dnešní ODS v čele s Fialou opravdu s Babišem vládnout nechce. Navíc ODS nepůjde s největší pravděpodobností do voleb sama, ale v alianci s lidovci a TOP 09, což činí celou věc mnohem komplikovanější.Ale taky je fakt, že se časy a okolnosti změnily. A že za rok bude možné pohlížet na případnou koalici ANO s ODS – nebo s duem Piráti/STAN, protože pro ně platí úplně totéž – docela jinak. Takže: víme, co nikdo nechce, nevíme, jak dopadnou volby, pochopitelně, ale dost jasně vidíme, v jaké situaci jsme se na konci roku 2020 ocitli. Česko se stalo zemí, v níž přestala platit pravidla a v níž si jedna část výkonné moci začala definitivně dělat, co chce.Poradce prezidenta, který neprochází žádným běžným bezpečnostním screeningem, odletí jednat do Kremlu, aniž by o tom vědělo ministerstvo zahraničí a na schůzce byl přítomen český velvyslanec v Moskvě.Sám prezident se už celkem nezakrytě snaží rozložit jednu tajnou službu – a všechno směřuje ke zlaté ráně jeho celého desetiletého mandátu: tendru na výstavbu nových bloků jaderné elektrárny Dukovany, který může ovlivnit směřování a bezpečnost Česka na desítky let.Zemanova a Nejedlého volná jízda je samozřejmě možná jen proto, že ji Andrej Babiš, nejslabší předseda vlády od roku 1992, není schopen zastavit. I když bez ironie dělá, co může, a v tom si zaslouží jistý kredit: Babiš zatím odolal Zemanovým pokynům, aby vykopnul šéfa BIS Michala Koudelku. Prohlásil, že je s jeho prací spokojen a jeho vláda opakovaně prezidentovi navrhla povýšení ředitele kontrarozvědky do generálské hodnosti. Marně, pochopitelně.A stejný Babiš před deseti dny prohlásil, že o vypsání tendru na Dukovany má rozhodnout až příští vláda – po volbách, aby bylo jasno. V obou případech se předseda vlády zachoval tak, jak bychom očekávali – a jak se pochopitelně nelíbí prezidentovi. Do konce mandátu Miloše Zemana zbývá už jen 27 měsíců. A protože času je málo a Zeman se zjevně rozhodl svou misi naplnit, bude tlak vzrůstat.Prezident dobře ví, že drží Babiše v hrsti, dnes už to není rovnocenné spojenectví jako možná před prezidentskou volbou 2018. Bude to prezident, kdo po příštích volbách rozhodne o příštím předsedovi vlády… A bude od něj očekávat, že mu tuto ústavní pozornost oplatí. A tady přesně jsme. Prezidentova zdánlivá síla vychází jen ze slabosti jeho politických spoluhráčů nebo soupeřů.V české politice přitom platí, že prezident je vždy slabší než sněmovní většina – pokud existuje a spolehlivě funguje. Jinými slovy: vládnout s Andrejem Babišem, trestně stíhaným mužem obtěžkaným obřím střetem zájmů, nemůže chtít – zvlášť v roli slabšího partnera – nikdo, pokud není úplně zoufalý. Ano, ČSSD, mluvíme o vás.Ale taky se za rok můžeme dostat do situace, kdy bude nutné volit mezi Babišem pod dohledem demokratických stran a Babišem pod dohledem Miloše Zemana. V takové chvíli skutečně může být na stole i kompromis, který si nikdo nepřeje, který ale může být skutečně v zájmu státu, pokud se nehodlá posunout kamsi na předměstí Moskvy.Vláda ANO s těmi, kteří to dnes odmítají – a znova, nejde jen o ODS – nepřináší na první pohled nic moc pěkného. Pokud ale nebude matematicky možné, aby ANO skončilo v opozici, je to skutečně lepší řešení než scénář sepsaný a režírovaný z Lán.Autor je šéfkomentátor serveru Seznam Zprávy.\nJindřich Šídlo\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Okolnosti hrají předvolební koalici Pirátů a Starostů a nezávislých do karet. Za prvé poptávka veřejnosti po integraci a zpřehlednění politického spektra. Za druhé růst preferencí obou týmů. Poslední volební model Kantar předpověděl Pirátům 21 a Starostům 11 procent. Spolu by mohli aspirovat i na volební vítězství. A konečně za třetí, komplikuje se situace druhého opozičního bloku, který vytváří ODS s KDU-ČSL a TOP 09.",
  "text": "Jak jeho zástupci prozradili, občanští demokraté se s partnery rozcházejí v pohledu na daně, lidovci se zase postavili odlišně k náhradnímu výživnému.Ukazuje se, že namlouvající se družiny rozděluje nejen evropská či environmentální politika, ale i různé pohledy na ekonomická a sociální témata. Kromě toho preference ODS stagnují lehce nad deseti procenty a zbylé dvě strany oscilují okolo pětiprocentní hranice.Za těchto okolností si mohou mnozí opoziční voliči všimnout, že po Starostech ve svém internetovém hlasování projevili ochotu k liberálně laděné středové koalici i Piráti. Programový střet na obzoru zatím není mimo jiné proto, že ani jeden z partnerů není zatížen ideologií.Naopak Piráti i STAN skloňují potřebu štíhlého a pružného digitalizovaného státu kladoucího důraz na vzdělání a decentralizaci.Jejich koalice má na to ubírat hlasy i konkurenčnímu bloku, zejména TOP 09, která se dosud opírala o proevropský a poměrně mladý elektorát, jejž může odrazovat konzervatismus a národovectví ODS. Zároveň může oslovit někdejší sympatizanty ANO nebo liberálnější příznivce sociální demokracie.Do voleb zbývá necelý rok a vyjednávání o detailech Piráty a Starosty teprve čeká. Kus práce už ale stranickými lídry odveden byl, jinak by Ivan Bartoš těžko zvrátil ještě nedávno převládající negativní postoje pirátského členstva. To stálo před dilematem každé novější a relativně radikální strany: hájit své priority i za cenu dalších čtyř let v opozici, anebo přistoupit na kompromisy umetající cestu do Strakovky?Některé námitky se určitě objeví i při skládání kandidátek. Na nich mají mít jedenáct krajských lídrů Piráti a tři STAN, v poměru tři ku jedné mají být obsazována i další místa, přestože aktuální síle Starostů by víc odpovídala dělba dvě ku jedné.Pirátům dělá vrásky možné přeskakování na preferenční hlasy, k němuž mají blíž lokálně známé osobnosti Starostů než poměrně málo známí adepti Pirátů. Někteří Piráti navíc ventilují obavy, aby STAN nenominoval toxické osoby, s jejichž minulostí či názory by měli problém. Přitom to vždy hrozí na obou stranách koalice.Nástrah na cestě k tandemu, jenž by za premiéra nabídl Ivana Bartoše, je pořád hodně. Soulad lídrů utvrzují společně absolvované bitvy ve sněmovně. V řadě regionů ale spolu obě strany tyto zkušenosti nemají a musí si na sebe zvykat. Nepochybně se najdou idealisté, kteří budou mít pocit, že si našli partaj, s níž naprosto souzní, a najednou je jim vnucována i druhá, o kterou by okem nezavadili.To už je však riziko koalic, které nemusejí voliče pouze sčítat, ale mohou je také odečítat. Takový osud Piráty a Starosty spíš nepotká, jejich partnerství smysl dává. Hodně ale bude záležet na tom, jak je vysvětlí a zda nabídnou natolik lákavou metu, že pochybnosti zastíní.Autor působí na Masarykově demokratické akademii (blízké ČSSD)\nLukáš Jelínek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Polsko a Maďarsko zablokovaly přijetí sedmiletého rozpočtu Evropské unie a také fondu obnovy na pomoc z koronavirové krize a tím – kromě jiného – pohřbily Visegrád.",
  "text": "Premiérům Mateuszovi Morawieckému a Viktorovi Orbánovi se nelíbí, že čerpání evropských peněz má být podmíněno dodržováním zásad právního státu. Řeč je o částce přes 1,8 bilionu eur – o téměř 50 bilionech korun – a evropské země tlačí čas.Už když se rozpočet a fond obnovy, který je považován za překvapivě rychlou a správnou reakci Unie na pandemii, v létě složitě domlouvaly, státy V4 měly různé názory – Slovensko a Polsko jako velcí příjemci peněz byli nadšeni, Andrej Babiš (ANO) měl námitky a zčásti s nimi uspěl, Maďaři byli dost iracionálně proti, ačkoliv na ně čekal velký balík peněz.Dnes mluví polský premiér o „holi, která bude použita proti nám jen proto, že se někomu nelíbí naše vláda“, Viktor Orbán zase o „využívání finančních prostředků k vydírání zemí, které se staví proti migraci“ a tradičně o Georgovi Sorosovi. To je společnost, v níž chce Česko i nadále být?V obtížné koronavirové situaci polovina Visegrádu blokuje využití miliard, které jsou životně důležité pro Česko, Slovensko, Itálii, Španělsko i další země, samozřejmě včetně Polska a Maďarska, které jsou pandemií postiženy výrazně a zároveň jsou velkými příjemci evropských peněz.Česko by mohlo z fondu obnovy čerpat 182 miliard nevratných dotací, a to celkem rychle, spolu se sedmiletým rozpočtem je to celkem 950 miliard korun.Maďarská ministryně spravedlnosti Judit Vargaová tvrdí, že všechny země V4 vytvoří síť odborníků, kteří budou analyzovat právní stát z pohledu střední Evropy a přinesou „konzervativní alternativu založenou na silných národních státech“. Proti tomu se důrazně ohradila slovenská ministryně spravedlnosti Mária Kolíková, podle níž žádná dohoda neexistuje a ministryně Vargová zneužila značku V4. Česká ministryně spravedlnosti se neozvala.Principu dodržování právního státu se zastal jen ministr zahraničí Tomáš Petříček (ČSSD). A tvrdě za touto podmínkou stojí Francie, Německo, Nizozemsko a další čistí plátci do unijního rozpočtu. Lapidárně to řekl premiér Mark Rutte v nizozemském parlamentu: „Ctít právní stát je naprosté minimum, které nám dovolí souhlasit s odesláním nizozemských daní dál.“ Existují totiž důkazy, že v Maďarsku se část fondů přelévá k oligarchům podporujícím Viktora Orbána a do jeho blízkého okolí.Proto se také objevily návrhy vytvořit Fond obnovy mimo EU formou smlouvy mezi státy a Polsko a Maďarsko prostě vynechat. Ztráta velkých evropských peněz by byla pro obě země velmi bolestivá, bohužel hlavně pro občany a firmy, nikoli pro vlády.Německé předsednictví s Angelou Merkelovou v čele má nyní úkol rychle situaci vyřešit. Nejspíš se to povede. Ale Visegrád dostal maďarskou a polskou akcí poslední ránu.A pro Česko se stalo aktuálním moudré indiánské přísloví: Z mrtvého koně sesedni.Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nyní už bývalý ministr zdravotnictví za hnutí ANO Roman Prymula argumentoval ve prospěch zavírání škol a online výuky v České republice případy Rakouska, Řecka a blíže neurčených dalších zemí. A dovodil, že když dané státy školy zavírají, tak „že tam dochází k přenosům, je poměrně zřejmé“. Minimálně v Řecku se s guruem přísného lockdownu vysvětlení rozchází.",
  "text": "V Řecku se snažili školy udržet otevřené do poslední chvíle. Když se nakonec školy rozhodla vláda uzavřít, vysvětlovala to následovně: Vzdělávací instituce jako školy a školky mají na svědomí přibližně jedno procento přenosu a nákazy covidem-19. Problém tedy není ve výuce, ale ve shromažďování rodičů, kteří děti do školek a základních škol vodí a zase je vyzvedávají.Kupříkladu na Kypru zase pro změnu přijali přístup ad hoc. To znamená, že když se nějaká škola ukázala jako potvrzený zdroj nákazy, respektive když se v ní shromažďovalo velké množství žáků a učitelů, kteří přišli do kontaktu s nakaženými, přišlo dočasné omezení nebo přerušení výuky. Stalo se tak v podstatě jen ve dvou okresech.I v době nejpřísnějších karanténních podzimních opatření děti do školy chodit měly. Kyperským úřadům se dokonce dostalo kritiky médií, že je absurdní zakázat lidem chodit ven a posílat děti do školy, protože jen naiva si myslí, že si pak nepůjdou skupinově někam hrát. Buď jak buď, v obou zemích se vláda snaží děti do školy dostat a dostávat.Takové chování je celkem pochopitelné a stěží ho jde označit za hazardování s veřejným zdravím. K významným přenosům totiž podle tamních úřadů nedochází při výuce, ale hlavně mimo ni. Obecně je v případě zavřených škol hazardní něco jiného. Rodiče, kteří ještě musí pracovat, případně nemají čas nebo potřebné vzdělání a znalosti, nemohou školou povinným ratolestem vynahradit plnohodnotnou výuku.Praktická výuka je pak spíš než cokoliv jiného parodie na vzdělávací proces, a to i na školách vysokých. Když jsem osobně byl svědkem, jak v online výuce budoucím archeologům ukazují na fotkách, jak se lepí starověké amfory dohromady, pomyslel jsem si, že když to tak půjde dál, budoucí archeology nebudeme cenit ani tolik za nález a uchování vzácných artefaktů minulosti, jako spíš za to, že nic nerozbili a nezničili. A pomyslel jsem si, že doufám, že takto nestudují na dálku i zedníci.Boj s moderními technologiemi je další stránka věci. Už zlidověly vtipy na téma, že výuka nejen nižších ročníků často připomíná duchařskou seanci. Médium, nazývané vyučující, volá a volá jméno, které údajně společně s ostatními slyší a možná by ho i rádi viděli. Případně vyučující vyzývá, aby se druhá strana ozvala. I toho jsem byl svědkem. Popravdě jsem byl rád, že jsem měl šanci absolvovat vzdělávací proces ne online, ale v realitě, s možností patřičné interakce se spolužáky i vyučujícími.Stoupenci nejpřísnějších opatření často říkají, že se vše děje v zájmu humanismu, ochrany ohrožených skupin, v první řadě lidí staršího věku. A mají pravdu, starší spoluobčany i jiné ohrožené je potřeba chránit. Není ale přijatelné obětovat v zájmu takovéto ochrany ty, kteří mají být budoucností nejen národa, ale celého lidstva.Nikdo se zdravým rozumem a správným sociálním cítěním nechce, aby lidé umírali nebo byli nemocní. Je ale jisté, že málokdo disponující stejným nastavením ducha může souhlasit se zvyšováním šance, že nám vyroste generace nedouků. Takový osud by svým potomkům jistě neradi přichystali i nejstarší.Školy mají být otevřené, protože vzdělání je motor lidstva po stránce vědecké i sociálně-politické. Vždyť i teď na poražení viru pracují lidé, kteří dříve museli něco vystudovat. Zavření škol je další cihla do zdi tmářství – jeho druhý extrém vystihla píseň skupiny Pink Floyd The Wall a stejnojmenný hudební film.Autor je komentátor Českého rozhlasu\nThomas Kulidakis\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Že se Peking ohradí proti cestě české senátní delegace na Tchaj-wan, se dalo očekávat. Komunistická Čína považuje nezávislý ostrov za své území a na jakékoli zahraniční snahy o kontakty s ním reaguje podrážděně. Nepřekvapilo ani to, že za návštěvu Miloše Vystrčila (ODS) a jeho kolegů hrozí odvetnými kroky. Co překvapilo, je, jak Peking v Evropě se svou agresivní politikou případě narazil. Jakého diplomatického pokoření se mu dostalo.",
  "text": "Výhrůžky čínského ministra zahraničí Wanga, že předseda českého Senátu překročil červenou linii a za svou iniciativu zaplatí vysokou cenu, se komunistickému šéfdiplomatovi vrátily jako facka při jednání v Berlíně.Jeho německý protějšek Heiko Maas mu tam do očí řekl, že podobné vyhrožování je nepřijatelné a Evropa to nebude tolerovat. K Maasovi se záhy přidalo francouzské ministerstvo zahraničí, kde Wang osobně jednal jen o pár dní dřív.Za Vystrčila se veřejně postavila také slovenská prezidentka Zuzana Čaputová. Všichni Pekingu vzkázali, že pohrůžky některé ze členských zemí jsou neakceptovatelné. A že čínské vztahy s evropskými státy musí být založeny na vzájemném respektu.Pomyslnou korunu této čínské diplomatické blamáži, nasadil vlivný ekonomický deník Financial Times. Ve svém editorialu vyzval Západ, aby se inspiroval kroky českého senátního předáka a projevil větší vstřícnost vůči diplomaticky neuznávanému Tchaj-wanu.Třeba podpořením jeho ambic na připojení k mezinárodním organizacím a nevládním fórům. Pokud to udělá naráz několik desítek západních demokracií, povedou čínské hrozby podle redakční rady Financial Times, pouze k izolaci lidové republiky.Takové výzvy čínští komunisté po svém „protivystrčilovském tažení“, podpořeném denunciační kampaní v jejich tiskových orgánech, určitě číst nechtěli.Žádné z těchto prohlášení není samozřejmě možné přeceňovat nebo očekávat, že německá nebo francouzská vláda radikálně změní svou politiku vůči Pekingu.Třeba v případě Berlína je tato politika obecně velmi vstřícná. Německo chce dál s nejlidnatější zemí světa obchodovat. A jako současná předsednická země Evropské unie velmi usilovalo o uspořádání unijního summitu s Čínou na nejvyšší úrovni.O to víc vyniká gesto šéfa německé diplomacie. Ukazuje, že z evropského pohledu to nebyl Miloš Vystrčil, kdo překročil onu nepřekročitelnou červenou linii, ale čínský ministr zahraničí, a to svou tvrdou kritikou a vyhrožováním českému politikovi.Není určitě bez zajímavosti, že čínské slovní útoky mířené adresně na šéfa Senátu, evropští státníci vnímají jako ataky na jeden ze států sedmadvacítky jako celek. Bezpochyby také proto se postavili na českou stranu. Jako projev unijní solidarity, se kterou si paradoxně právě naše země tak často zahrává.Evropské mocnosti jako Německo a Francie zřejmě vycítily, že pokud by se proti těmto výhrůžkám neohradily v tomto případě, mohl by Peking, v rámci své rostoucí asertivity na mezinárodním poli, zkusit příště něco podobného proti nim.A jestli západní státy o něco ve vztazích s Čínou nestojí, tak o to, aby jim asijský kolos přerostl přes hlavu a diktoval si požadavky nad únosnou mez. Tak, jako to u nás připustilo vedení českého státu.Autor je analytik Českého rozhlasu\nFilip Nerad\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nepříjemný pád zkomplikoval seznamovací trénink českého motocyklového jezdce Libora Podmola na blížící se Rallye Dakar. Mistr světa ve freestyle motokrosu upadl hned po 500 metrech na zkušební rychlostní zkoušce. Z nehody vyvázl bez vážné újmy a nepoškodil ani stroj, karambol jej ale přiměl změnit strategii pro závod. V jeho úvodu vsadí na opatrnost.",
  "text": "„Bál jsem se, že jsem to fatálně pohnojil. Naštěstí mi nic není, jen jsem se trochu uhodil do břicha a kousl do jazyku. Plival jsem krev. Navíc jsem se bouchl do hlavy, na navigaci byl otisk mého náhubku a trochu ji škrábl,“ uvedl Podmol v tiskové zprávě.V Džiddě se nečekaně tvrdě seznámil s písečnou tratí, na které se Dakar pojede. A bude se muset vyrovnat i se stopami po dalších strojích, dnes představovaly problém vyjeté koleje po kamionech. „Píchl jsem si řídítka do břicha a narazil helmou do navigace. Nakonec pád dopadl dobře, ale takový začátek shakedownu jsem si rozhodně nepředstavoval,“ prohlásil šestatřicetiletý motocyklista, jenž se chystá na premiérový Dakar.Nepříjemný pád jej při tréninku jen přibrzdil, ale nezastavil. Na trati byl ještě další hodinu. „Musel jsem se víc seznámit s pískem. Zjistil jsem totiž, že neumím číst duny. Nepoznám pořádně, jestli se jedná o mírný nebo hodně strmý kopec. Tohle je důvod, který mě vytrestal po pěti stech metrech,“ řekl Podmol.Po nehodě se rozhodl, že upraví strategii pro závod. „Nechtěl jsem tuhle soutěž pojmout tak, že se jen svezu a zúčastním. Chci bojovat o co nejlepší umístění, nejlépe pak o ocenění nováčka roku. Ale pád na tréninku mě utvrdil v tom, že musím být ze začátku opravdu hodně opatrný. A jet s rozumem. Asi to byla výchovná facka,“ připustil Podmol.Rallye Dakar odstartuje v sobotu úvodním prologem, první etapa je na programu v neděli.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký prezident Donald Trump odmítá uznat volební prohru s demokratickým kandidátem Joe Bidenem. Navzdory tomu, že neexistují žádné důkazy o takových nesrovnalostech v hlasování a počítání hlasů, které by měly šanci zvrátit soudní cestou volební výsledky, tvrdí, že mu volby byly ukradeny.",
  "text": "Zatím ho v tom podporuje většina prominentních republikánů včetně předsedy Senátu Mitche McConnella, který prohlašuje, že se musí případné volební podvody vyšetřit a na předání moci je čas až do doby, než nového prezidenta schválí sbor volitelů. To ovšem může být až v polovině prosince nebo až na začátku ledna, kdy by měl rozhodnutí sboru volitelů formálně potvrdit Kongres.Tento postup Trumpa i republikánů se zcela rozchází s dosavadní praxí, kdy poražený kandidát na prezidenta uznal vítězství svého soka, pokud byl volební rozdíl takový, že bylo jasné, že ho nezmění ani případné přepočítávání hlasů. Biden přitom vyhrál zcela jasně: vede o pět milionů hlasů napříč Amerikou, získá nejspíš až 306 volitelů (ač k vítězství mu stačí 270) a i ve státech, na jejichž volební výsledky republikáni nejvíce útočí, vede s takovým náskokem, že ani přepočet hlasů jeho vítězství neohrozí.Američtí analytici se dělí do dvou skupin, pokud jde o to, co Trump a jeho republikánští spojenci tímto postupem sledují. Jelikož Trump po volební porážce začal měnit lidi v důležitých postech, jako je ministr obrany, ale čeká se, že vyhodí i šéfy CIA a FBI, obávají se někteří, že si připravuje cestu možná až k ústavnímu puči. Olej do ohně přilévají prohlášení, jako je to ministra zahraničí Mikea Pompea, který na otázku novinářů odpověděl, že 20. ledna bude vše připraveno pro nástup druhé Trumpovy administrativy.Jiní namítají, že když už ne Trump, tak alespoň přední republikáni si nemohou dovolit scénář jako vystřižený z nějaké banánové republiky a hraje se tedy především o čas. Nejen kvůli tomu, že Trumpův tým se kvůli volební kampani značně zadlužil, přičemž z fondu na pokrytí nákladů za právníky, který nyní narychlo vznikl, by bylo možné nenápadně uhradit i část těchto dluhů, ale i z dalších dvou důvodů.Za prvé jde prý možná o to přesvědčit dostatečné množství lidí, že volby byly s pomocí důmyslných podvodů a konspiračních jednání Trumpovi skutečně ukradeny, což by mu umožnilo odejít z funkce se vztyčenou hlavou. Možná si tak prý chce připravit pozici pro svoji kandidaturu nebo kandidaturu nějakého svého chráněnce za čtyři roky.Je ale možný i střízlivější scénář, v němž hraje hlavní roli druhé kolo senátních voleb ve dvou obvodech ve státě Georgia na začátku ledna. Pokud by je vyhráli demokratičtí kandidáti, ovládli by demokraté Senát, stejně jako už ovládají Sněmovnu reprezentantů. Biden by měl volnou cestu ke slibovaným reformám.Čelní republikáni se bojí, že pokud by nyní tlačili na Trumpův odchod, odmítl by se v Georgii angažovat v podpoře republikánských kandidátů. A někteří si též myslí, že příběh o ukradených volbách bude motivovat republikánské voliče v Georgii k větší účasti.Který z výše nastíněných scénářů je pravdivý, se už brzy dozvíme. Mezitím upadá prestiž USA jako stabilní demokracie. Nemluvě o tom, že výroky Trumpa i některých dalších republikánů jsou natolik neodpovědné, že mohou vyústit v pouliční násilí.Bojuje se ale i o zcela praktické záležitosti. Dosavadní praxe byla taková, že po uznání volebního vítězství toho kterého kandidáta stávající administrativa, pokud nezvítězil úřadující prezident, umožnila zvolenému prezidentovi a jeho týmu přístup k federálním financím a přizvala ho k pravidelným poradám CIA a FBI, na nichž už má zvolený prezident přístup k informacím v nejvyšším stupni utajení. To Trumpova administrativa zatím odmítá udělat.Bidena mnozí vyzývají, aby se bránil soudně, ale zdá se, že zvolený prezident zatím pevně věří, že Trump potřebuje jen čas a k řádnému předání moci dojde. Vítězný tábor v USA i ta část světa, která si nepřeje v USA nestabilitu, mohou jen doufat, že má Biden pravdu.Autor působí na New York University Prague\nJiří Pehe\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Sparty vyhráli v 5. kole první ligy v Příbrami 3:1. Pražané jako jediní v soutěži zůstávají bez ztráty bodu a nadále vedou tabulku. U Litavky otevřel skóre Lukáš Juliš, za chvíli srovnal domácí Stanislav Vávra, ale ještě do pauzy poslal hosty znovu do vedení Ladislav Krejčí starší. Jeho jmenovec Ladislav Krejčí mladší pak v druhé půli přidal pojistku.",
  "text": "Příbram v minulém kole nehrála na Slovácku kvůli 13 pozitivním testům na koronavirus v týmu. Středočeský celek dal nakonec proti Spartě dohromady velmi solidní sestavu a hráči jako by chtěli ukázat, že si možnosti znovu hrát váží. Favorita v úvodu i díky nasazení přehrávali a měli také první možnost po Rezkově ráně z voleje.Hosté se poprvé v sezoně vrátili k rozestavení se čtyřmi obránci a byli těžkopádní, opět však potvrdili, že se jim nemůže nechat prostor na rychlou akci.Ve 24. minutě se Sparta poprvé dostala k protiútoku, po ose Hložek - Krejčí starší doputoval míč z levé strany po přízemním centru před dobíhajícího Juliše a ten vstřelil pátý gól v ligové sezoně.Příbram inkasovaná branka vybudila k další aktivitě. Pinc sice ještě pálil nad, ale v 28. minutě Plechatý nezachytil Vávrův náběh do šestnáctky a domácí vyrovnali.Těsně před pauzou však Příbramští nezvládli na pohled jednoduchou situaci u rohového praporku, kde Karlsson vybojoval míč v souboji s Cmiljanovičem, poslal míč před branku a Krejčí starší se prosadil hlavou. Levý záložník dal první gól po návratu z Itálie.Brzy po pauze přišla Sparta o zraněného Hložka, kterého nahradil Trávník. Chvíli nato se poprvé v letenském dresu dostal v ligovém utkání na trávník i příbramský odchovanec Polidar. Domácí sice byli nadále aktivní, ale s přibývajícími minutami jim zřetelně docházely síly a neměli už příliš šancí na obrat.Hosté neměli nijak viditelně navrch, definitivně pod kontrolu zápas dostali až v 69. minutě. Na Dočkalův centr z rohového kopu si naskočil mladší z dvojice Krejčích a hlavou definitivně rozhodl.1. FK Příbram - Sparta Praha 1:3 (1:2)Branky: 28. Vávra - 24. Juliš, 45. Ladislav Krejčí I, 69. Ladislav Krejčí II. Rozhodčí: Zelinka - Paták, Hájek - Lerch (video). ŽK: Pinc, Rezek (oba Příbram). Diváci: omezený počet (limit 2000 diváků na stadionu).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Voliči v Georgii rozhodli o rozložení sil v americké politice na další dva roky. Joe Biden tam na podzim těsně vyhrál prezidentské volby, teď tam v dodatečném druhém kole mohou demokraté získat zásadní výhodu: kontrolu nad Senátem. Potřebují k tomu vítězství v obou soubojích. Zároveň se ve Washingtonu chystá další drama – formální potvrzení výsledků prezidentských voleb. Do města se sjíždějí příznivci poraženého prezidenta Trumpa na demonstraci.",
  "text": "Výsledky voleb do Senátu ještě nejsou jasné. Pravděpodobnější je ale varianta, že oba demokraté sesadí republikánské senátory z jejich křesel a strana ovládne Senát tou nejkřehčí možnou většinou: bude to 50 na 50 a rozhodující hlas získá viceprezidentka Harrisová. Stále to však není jisté, i když je sečteno už 97 procent hlasů. Voličů je tentokrát rekordní počet na tento typ voleb, bude se pohybovat na hodnotě kolem 4,5 milionu. Pro srovnání, Georgia má skoro navlas stejně obyvatel jako Česko.Jeden ze soubojů o senátorské křeslo už se zdá rozhodnutý. Demokrat Raphael Warnock před chvílí pronesl i projev. Nad republikánkou Kelly Loefflerovou vede o 35 tisíc hlasů, to je skoro jeden procentní bod rozdílu, a zbývají sečíst hlasy hlavně v drtivě demokratické Atlantě.To je povzbudivá zpráva i pro druhého demokrata Jona Ossoffa, který si celý večer vede o něco málo hůř než Warnock: v tuto chvíli ztrácí na svého soupeře, republikána Davida Perdua, něco málo přes tisíc sečtených hlasů. Více než sto tisíc zbývajících je v okresech, kde získává přes 80 procent hlasů právě demokratický kandidát. Oficiální výsledky ale budou známé až za několik dní.Co přesně budou konečné výsledky znamenat pro rozložení sil v americké politice na další dva roky? Pokud by nakonec aspoň jeden z republikánů pozici obhájil, zůstane GOP většina v Senátu a budou moci leccos prezidentu Bidenovi blokovat.Pokud ne, mohou demokraté na první pohled jásat. To, co v listopadu vypadalo jako ztracené, tedy většina v Senátu, nakonec bude jejich, poměrně nečekaně díky v posledních dekádách republikánské Georgii. Za zvratem stojí hlavně Stacey Abramsová, které od své porážky v guvernérských volbách odvedla obří penzum práce na aktivizaci a registraci černošských voličů v tomto státě. Demokraté teď díky tomu sklidí ovoce.Jásot demokratů by však neměl být přehnaný. Budou sice ovládat Bílý dům, Sněmovnu i Senát, většiny v obou komorách ale budou velmi křehké. Zvlášť ta v Senátu, kde je za demokraty například senátor Joe Manchin, velmi konzervativní demokrat z velmi republikánského a teď i protrumpovského státu Západní Virginie. Neznamená to tedy, že demokraté automaticky prosadí i tu nejprogresivnější agendu. Ve věci schvalování ministrů, soudců či pandemické pomoci jde ale o klíčovou pozici i pro Bidena.Z Washingtonu je mezitím už teď bojová zóna. Spousta prezidentových příznivců už dorazila a večer a v noci se střetávala ve městě s policií. Čeká se, že ve středu atmosféra ještě zhoustne – prezident Trump přijde v 17 hodin SEČ osobně povzbudit své fanoušky a promluvit k nim. Ve městě je nasazená i národní garda a přijíždějí další a další Trumpovi příznivci skutečně z celé země: většina z nich jela až z Texasu, auta měli viditelně označená pro tažení na Washington, někteří i známým písmenem Q vyznavačů konspirace Qanon.Ke středečnímu dění se Trumpovi příznivci upínají jako k poslední šanci odvrátit neodvratné, tedy jeho odchod z Bílého domu. Ten stvrdí formálně Kongres. Prezident Trump mezitím tlačí na svého viceprezidenta Pence, aby coby předsedající této schůzi certifikaci Bidenova vítězství zabránil, ale jeho role je v podstatě ceremoniální. Dá se očekávat, že se formální akt protáhne možná i přes americkou půlnoc kvůli napadení výsledků, které plánují někteří Trumpovi oddaní republikáni v obou komorách Kongresu.\nJan Kaliba\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovensko se ponořilo do lockdownu. A namísto očekávání vánočních svátků veřejnost sleduje znepokojivé zprávy různého druhu. Například, že největší zastánce plošného testování na Slovensku a zároveň premiér Igor Matovič onemocněl na covid-19. A spolu s ním další členové vlády.",
  "text": "Život na Slovensku jde samozřejmě i přesto dál. Co se ale změnilo, je, že výrazně přibylo Matovičových prohlášení na jeho oblíbeném médiu, na Facebooku. Ve svých poselstvích vyzývá šéf slovenské vlády hlavně k opatrnosti a disciplinovanosti. A zveřejňuje také prohlášení občanů na jeho podporu.Kvůli premiérově onemocnění úplně utichla jiná velká kauza, která by za jiných okolností dominovala zpravodajství. Jde o Matovičovu výzvu, kterou pronesl před pár dny v jednom soukromém rádiu, aby místopředseda vlády Richard Sulík rezignoval. K tomu mělo dojít „pokud možno do Vánoc“, teď se o záležitosti už nemluví.Možná i díky tomu, že Sulíka výzva nechala v klidu a víceméně na ni nereagoval. Přitom obvinění vznesená Matovičem na adresu jeho zástupce v čele vlády nebyla vůbec zanedbatelná. Tvrdil, že Sulík vůči němu vyvolává v občanech nenávist, a tím i k pandemickým opatřením vlády. To pak má údajně neblahý dopad i na vysoké počty mrtvých na Slovensku.Takováto emocionální prohlášení skutečně na klidu nepřidají. Na počty nakažených i obětí pandemie budou mít sotva vliv. O to víc ale mohou pokazit celkový dojem z toho, jak slovenská vláda zvládá boj proti nákaze.Nedá se vyloučit, že premiér je zklamaný z toho, že v jednom z posledních průzkumů důvěryhodnosti slovenských politiků on sám zaznamenal propad, když skončil až na šestém místě. Skutečnost, že zmíněný průzkum vyhrála prezidentka Zuzana Čaputová, by premiér ještě asi skousnul. Že ale hned za ní skončili na dalších místech expremiér Peter Pellegrini a hlavně jeho vládní rival Sulík, už asi bylo na šestého v pořadí Igora Matoviče moc.Podobně jako jiné státy v Evropě i na Slovensku vyhlásili lockdown. Mnozí ho označili za měkký a skutečně je v něm zahrnuta spousta výjimek. V provozu jsou jen obchody s nejnutnějším zbožím, restaurace fungují s výdejními okénky. Kostely jsou za určitých podmínek zatím otevřené a platí to i pro půlnoční bohoslužby během nadcházejících vánočních svátků. Lyžování je povolené také za určitých podmínek. Platí zákaz vycházení, vláda také vyzvala občany k vytvoření takzvané bubliny dvou domácností, které by se pak neměly s nikým dalším setkávat.Ani v dobách pandemie ale neskončilo zatýkání vysoce postavených osobností kvůli podezření z korupce. Obviněn tentokrát uvízl bývalý ministr hospodářství a životního prostředí Peter Žiga. Současný poslanec parlamentu, který patří k zakládajícím členům nové strany Hlas vedenou expremiérem Petrem Pellegrinim, je podezřelý z uplácení.Podle slov Moniky Jankovské, bývalé soudkyně a pozdější státní tajemnice na ministerstvu spravedlnosti, která je od jara ve vazbě, se měl Žiga pokusit uplácet soudkyni ve věci provozovatele vodní elektrárny v Gabčíkově. Bylo by překvapením, pokud by Žiga zůstal posledním zástupcem bývalé vládní garnitury, který podobným obviněním čelí.A tak klid, který obvykle s sebou přináší čekání na vánoční noc, se letos odkládá na neurčito.Autorka je komentátorka Českého rozhlasu\nKamila Pešeková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "To, co bylo oznámeno ve středu, už ve čtvrtek neplatí. Ministr zdravotnictví Adam Vojtěch oznámil změny v manuálu pro nošení roušek, který měl začít platit od 1. zaří. Přísná opatření, jež by zavedla nošení roušek v téměř všech vniřních veřejných prostorách, upravil den po jejich zveřejnění. Jak jsou pravidla nastaveny v současnosti?",
  "text": "- Od 1. září nebudou roušky povinné ve školách, obchodech, restauracích ani v kadeřnictvích.- Ve školách roušky studenti budou muset nosit ve společných prostorách škol jen v případě, že na semaforu bude oranžová nebo červená barva. Semafor bude zveřejněn v pátek 28. srpna, aby se na situaci případně školy mohly připravit. Potom bude aktualizován ve čtrnáctidenních intervalech.- Roušky se vrátí naopak do hromadné dopravy, na úřady a do zdravotnických a sociálních zařízení. Nutné budou také u říjnových krajských a senátních voleb.- V restauracích zůstanou roušky povinné pro personál.- Lidé budou muset nosit roušky na vnitřních akcích od hranice stovky lidí, a to i v divadlech, kinech nebo v kostelech. Původně měly být povinné bez ohledu na počet návštěvníků.- Výjimku v nošení roušek mají účastníci soudních jednání, moderátoři a vystupující umělci, děti do dvou let a lidé s poruchou intelektu. Roušky nebudou povinné ani pro sportovce v tělocvičnách, pro bazény a sauny, při fotografování portrétů, svatebním nebo akademickém obřadu pro účastníky.- Povinnost nosit roušky nezavedla v poslední době jen Česká republika, ale i řada dalších zemí. Dánsko zavede od soboty povinnost nosit roušky v hromadné dopravě. Itálie nařídila nošení roušek večer po 18.00 i na venkovních veřejných místech. Na Slovensku budou muset děti od pátých tříd základních škol nosit roušku ve škole nejméně první dva týdny v září. Ve Francii lidé musejí roušky nosit v prostředcích hromadné dopravy, v obchodech, v kostelech a při pobytu ve vybraných venkovních lokalitách po celé zemi. Povinné roušky na veřejnosti zavedly i všechny regiony ve Španělsku.\nČTK, vin\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Po rozsáhlém pátrání, do něhož bylo zapojeno několik stovek policistů, speciální jednotky, vrtulníky s termokamerami i pátracími psy, zadržela německá policie jedenatřicetiletého muže, který v neděli na jihozápadě Německa odzbrojil policejní hlídku a utekl do lesa. Při zatčení u něj policie našla pět střelných zbraní. Informovala o tom v pátek agentura DPA s odvoláním na vyšetřovatele.",
  "text": "Pro jinak klidné město Oppenau s necelými pěti tisíci obyvatel, které leží nedaleko francouzských hranic, tak skončilo několik dní plných strachu. „Jsem rád, že pro naše městečko skončila tato noční můra,“ citovala DPA starostu obce Uweho Gaisera.Po ozbrojeném muži, který se podle místních médií jmenuje Yves Rausch, pátrali policisté od nedělního rána, kdy utekl ze zahradní chaty, do níž se předtím vloupal. Její majitel zavolal policejní hlídku, která ho tam šla zkontrolovat. Podle výpovědi policistů seděl muž klidně za stolem a nic nenasvědčovalo tomu, že by mohl čtyři policisty ohrožovat.Až do chvíle, kdy vytáhl střelnou zbraň a donutil policisty, aby mu vydali své služební zbraně. Podle policejního prezidenta města Offenburg Reinharda Rentera policisté při postupu nijak nepochybili.Policejní mluvčí v pátek novinářům sdělil, že muž byl dopaden díky upozornění dvou svědků, kteří ho viděli u místního hostince. Od něj ho pak vystopovali policejní psi. Muž byl při zatýkání lehce zraněn, stejně jako jeden z policistů.Nalezen byl v houští a na klíně měl sekyru a kus papíru, zřejmě dopis na rozloučení, uvedla místní média. Podle dřívějších zpráv místních médií měl muž u sebe v chatě také luk a šípy.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V neděli ve věku 78 let zemřel Svatopluk Karásek. Byl vřele přijímaný jako farář, autor a zpěvák písní, po krátkou dobu i politik. V každém z oborů „tak trochu jiný“, na tom se všichni shodují. A ještě na tom, že nás opustil člověk jedinečně rozepjatý mezi duchovno a každodenní obyčejný život.",
  "text": "Undergroundový příběh faráře a písničkáře Svatopluka Karáska je v současnosti už docela známý. Na zahradnické škole v Mělníku, oboru vinařství, se seznámil s Vratislavem Brabencem – celoživotním kamarádem a pozdějším členem Plastiků.Absolvoval povinnou vojnu a pracoval v dolech: teprve pak mohl vystudovat evangelickou teologickou fakultu v Praze.Stal se diákonem u protestantů, ovšem v roce 1971 mu byl odebrán státní souhlas pro výkon duchovní služby a od roku 1974 vystupoval na undergroundových festivalech a akcích. Spirituály a blues přetahoval do českých textů a kontextů – a nepochybně měl dar zpívat o pravdě, věrnosti hodnotám a víře tak, že dokázal promlouvat k velmi obyčejným lidem, to je u jeho písniček zásadní a výrazné.Přes věznění a další opakovaná zadržení všechno došlo do krajní situace, kdy se jeho rodina s třemi dětmi vystěhovala. Byl to neblahý efekt policejní nátlakové akce Asanace, při které státní moc vypuzovala ven z Československa odpůrce totalitní moci.Z téhle doby je to první exilové album Say No to the Devil, Řekni dáblovi ne. Je třeba říct, že oficiálně Karásek u nás nevystupoval do roku 1990 nikdy, takže se širší písničkářskou scénou a jejím publikem byl bez kontaktu. Když se vrátil, kázal po nějakou dobu i v pražské Betlémské kapli, než učinil „svým místem“ evangelický kostel u Salvátora na pražském Starém Městě. Veřejnou práci chápal jako službu, proto byl nedlouho i v politice (poslancem v letech 2002–2006, jako nezávislý za alianci Koalice US-DEU a KDU-ČSL, byl i členem Rady České televize).Ale v kulturní paměti mnohem spíš zůstanou jeho písně neodolatelně hospodského soundu, které zpívala a vyřvávala jeho skupina Pozdravpámbu: Tak krásný kontrast hlubokých témat a podivuhodně lidového zvuku se jen tak neslyší. Z jeho nahrávek stojí za zmínku album, které bylo vydáno nyní, v roce jeho smrti. Koncertní nahrávky skupiny Pozdravpámbu jsou sice staré dvacet let, ale teď vyšly poprvé (péčí nakladatelství Guerilla) a je to skvělý timing.Ukazují totiž, jak pádně zní nonkonformní Karáskovo kazatelství po dekádě devadesátých let, kdy si české země ozkoušely svobodu, podnikání a tržní ruku konzumu – a nakonec vše vyústilo do tak citelného všeobecného neuspokojení, že terapie tímhle hospodským soundem byla namístě. A je namístě dodnes: Karásek, spojený s kapelou Pozdravpámbu, vlastně dávno před dneškem zpíval o vnitřní prázdnotě ve světě, který by nás měl teoreticky uspokojovat. „Znám tři akordy a mám už sedm desek,“ prohlásil Karásek, který neměl problém ve svém písňovém kázání varovat na pravém místě skrze slova „ďábel je stará kurva, on se promění a přestrojí“. Měli jsme a máme u nás křesťanské autory, kteří byli ve svém veřejném působení hluboce básničtí, filozofičtí, kombinovali víru s modernou. Málokdo v sobě našel ale takovou uvěřitelnou lidovou obyčejnost jako – nepochybně vzdělaný – Karásek, který o radosti víry a zradách světa mohl zpívat v hospodě, kde do sebe lidi obracejí jednu desítku za druhou. Ba co víc: svá témata formuloval a zpíval i pro spoluvězně. Právě proto se po zprávě o jeho smrti zdvihl tak široký ohlas: Sváťa Karásek svým životem svědčil o tom, že láska, empatie a lidské spojenectví jsou tu skutečně pro každého. \nPavel Klusák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Hokejisté Bostonu otočili čtyřmi góly ve třetí třetině zápas prvního kola play off NHL proti Carolině, vyhráli 4:3 a v sérii hrané na čtyři vítězství vedou již 3:1. Dvěma asistencemi se na tom podílel i český útočník Ondřej Kaše, jednu finální přihrávku si připsal David Krejčí.",
  "text": "Nejlepší střelec základní části soutěže David Pastňák kvůli zranění do utkání opět nezasáhl. V brance Hurricanes nastoupil James Reimer, který dostal přednost před Petrem Mrázkem.Sestřih ze zápasu Boston - Carolina:Stejně jako Boston dělí jedna výhra od postupu do druhého kola i Tampu a Colorado. Tampa s Ondřejem Palátem v sestavě porazila 2:1 Columbus, Colorado deklasovalo 7:1 Arizonu.Sestři ze zápasu Colorado - Arizona:Český brankář Avalanche Pavel Francouz sledoval povedený výkon svých spoluhráčů pouze z lavičky náhradníků, dvě branky a asistenci si připsal Nazem Kadri.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Cena digitální měny bitcoin se ve čtvrtek vyšplhala na další rekord, poprvé překonala hranici 40 000 dolarů (necelých 854 000 Kč). Podle údajů na specializovaném webu Coindesk se cena této nejpoužívanější kryptoměny dostala až na 40 324 dolarů, později se však vrátila pod hranici 40 000 dolarů a po 19.30 SEČ se pohybovala kolem 38 821 dolarů. Za den to byl nárůst o necelých 11 procent.",
  "text": "Loni se cena bitcoinu zhruba zečtyřnásobila. Bitcoin v poslední době těží hlavně z poptávky ze strany větších investorů. Významně mu pomáhá i politika centrálních bank a tisk dalších peněz na boj s koronavirovou krizí, což vyvolává obavy ze zrychlení tempa růstu inflace.Analytici americké investiční banky JPMorgan tento týden uvedli, že cena bitcoinu by se mohla v dlouhodobějším horizontu vyšplhat až na 146 000 dolarů (přes 3,1 milionu Kč), pokud si bitcoin u investorů vybuduje pozici bezpečného útočiště v období nejistoty.Bitcoin zažil prudký růst už v roce 2017, kdy se jeho cena vyšplhala na téměř 20 000 dolarů. V následujícím roce však zažil strmý pád a jeho cena se ocitla až v blízkosti 3000 dolarů.Skeptici podle serveru CNBC tvrdí, že situace se nyní opakuje, a označují bitcoin za spekulativní investici, která nemá žádnou vnitřní hodnotu. Zastánci bitcoinu však upozorňují, že nynější vývoj se liší tím, že měnu začali nakupovat rovněž institucionální investoři.Bitcoin vznikl v roce 2009 jako alternativa oficiálních měn a během let se prosadil jako přední kryptoměna světa, nezávislá na centrálních bankách. Češi v loňském prvním pololetí nakoupili bitcoiny a další kryptoměny za 1,8 miliardy korun. To bylo zhruba o 20 procent více než ve stejném období předloni.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Právě vypršelo „všelidové ultimátum“, které před necelými dvěma týdny vyhlásila Alexandru Lukašenkovi všeobecně uznávaná vůdkyně běloruského protestního hnutí Svjatlana Cichanouská.",
  "text": "Ultimátum vypršelo, ale jak ostatně očekávala i jeho vyhlašovatelka, nic se nestalo. Pouliční protesty sice pokračují, ale prezidenta ohrožují spíš psychologicky než reálně.„Pokud nebudou naše požadavky splněny, do ulic mírumilovně vyjde celá země. 26. října začne celonárodní stávka všech podniků, blokáda všech silnic a zhroucení prodejů ve státních obchodech,“ prohlásila Cichanouská, když po Lukašenkovi požadovala tři věci: oznámení termínu jeho odchodu z prezidentského úřadu, zastavení represí proti demonstrantům v ulicích běloruských měst a propuštění všech politických vězňů, mezi nimiž je kupříkladu její manžel nebo další výrazná tvář současného protestního hnutí v zemi Maria Kolesnikovová. Zatím se ovšem nic takového nestalo.Jako by běloruská nenásilná protilukašenkovská revoluce narážela na své limity: lidé sice dál vycházejí do ulic, ale jak se zdá, začíná jich ubývat. Další zbraní protestujících by se tedy měla stát generální stávka.Jenže. S tímto požadavkem přišla Koordinační rada protestujících hned po volebním dnu 9. srpna, moc to ale nezabralo. Týden poté, hlavně jakmile vešly ve všeobecnou známost brutální metody Lukašenkových goril v soubojích s demonstranty a poté jejich mučení v celách předběžného zadržení, sice pracovní kolektivy některých velkých státních podniků, jako jsou minská traktorka, minská automobilka či chemička Belaruskalij, sice pár stávek uspořádaly, ale po několika dnech toto hnutí zcela vyhaslo.Důvod je jasný – vedení podniků stávkujícím pohrozilo propuštěním a bylo to. Ale hlavně, dnes i v následujících dnech to nejspíš nebude o mnoho lepší, přestože Koordinační rada běloruské opozice spoléhá hlavně na rozhodující domácí státní průmysl.Sám Lukašenko na Cichanouské výzvu reagoval až po týdnu a jak se zdá, s ultimátem si hlavu příliš neláme. Jen prohlásil, že bezpečnostní síly udrží v zemi pořádek a že žádný krizový vývoj nehrozí. Poněkud odvážné tvrzení, ale je třeba uznat, že zatím to běloruskému prezidentovi docela vycházelo.Hodně se v této patové situaci mluví o roli Ruska. Známý britský novinář a znalec postsovětského prostoru Edward Lucas k tomu říká, a to bychom si měli uvědomit, že Lukašenko není plně závislý na podpoře Moskvy a koneckonců nikdy nebyl. Tento analytik se domnívá, že pro Lukašenka by mohl navíc hrát fakt, že Moskva si nepřeje, aby se jeho režim chaoticky zhroutil, aby dopadl jako v roce 1989 ten Ceauseskův či dokonce jen jako československý Husákův.To by byl velmi špatný příklad pro samotné Rusko, proto Kreml musí lavírovat: na jedné straně chce v této situaci dosáhnout plného podmanění Běloruska, jenže na straně druhé nemůže na Lukašenkův režim příliš tlačit, aby se tento domeček z karet nesesypal. Rusko tak běloruskému prezidentovi i nadále skýtá jisté naděje – a v případě katastrofického scénáře mu přinejmenším nabídne azyl. Autor je komentátor Českého rozhlasu\nLibor Dvořák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Velšan Gerwyn Price porazil ve finále šipkařského šampionátu Skota Garyho Andersona 7:3 na sety a získal svůj první titul mistra světa. Díky vítězství v londýnské Alexandra Palace na největším turnaji roku se navíc dostal do čela světového žebříčku a ukončil sedmiletou dominanci Nizozemce Michaela van Gerwena.",
  "text": "Třináctý hráč světa Anderson držel krok s nasazenou trojkou jen první dva sety. Price ukončoval jednotlivé legy takřka neomylně, na většinu závěrečných doublů potřeboval jen jednu šipku a rychle se ujal vedení 3:1 na sety.Ani v dalším průběhu Price nepolevil a v pátém setu byl dokonce jednu šipku od zopakování kousku Angličana Jamese Wadea, který v zápase se Stephenem Buntingem ukončil leg na nejmenší počet devíti šipek. To ho ale mrzet nemuselo, set totiž zkompletoval s průměrem 136,64 bodu na tři odhozené šipky, což je nový rekord mistrovství světa.Pětatřicetiletý bývalý ragbista si titul už vzít nenechal, ačkoliv využil až svou dvanáctou šipku na vítězství. „Nikdy v životě jsem necítil takový tlak. Na takovou situaci se nedá připravit,“ popisoval Price v rozhovoru pro Sky Sports.Po výhře 7:3 na sety se stal prvním velšským a celkově desátým mistrem světa profesionální organizace PDC. Na šipkařském trůnu vystřídal Skota Petera Wrighta.Kromě zisku finanční prémie půl milionu liber (zhruba 14,7 milionu korun) navíc Price po sedmi letech sesadil z čela světového žebříčku nizozemskou hvězdu Michaela van Gerwena, který skončil na šampionátu už ve čtvrtfinále.„O tomhle jsem nikdy ani nesnil. Stát se světovou jedničkou je dokonce možná těžší než získat tuhle trofej pro mistra světa,“ podotkl čerstvý šampion.Price tak potvrdil svou dominanci v koronavirem poznamenané sezoně. V roce 2020 získal celkem čtyři velké tituly a vystoupal až na úplný vrchol.Anderson nenavázal na tituly z let 2015 a 2016, naopak potřetí v kariéře ve finále neuspěl. Jako vicemistr si odnesl 200 tisíc liber (5,9 milionu korun) a vrátil se v žebříčku do elitní desítky.Finále mistrovství světa v šipkách:Gerwyn Price (3) - Gary Anderson (13) 7:3\nmov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rusko bude nuceno ukončit komunikaci s Evropskou unií, prohlásil ministr zahraničí Ruské federace Sergej Lavrov, podle něhož v Bruselu nechápou nutnost dialogu s Moskvou, který by byl založen na vzájemné úctě.",
  "text": "„Navíc Ursula von der Leyenová prohlásila, že se současným ruským mocenským vedením nejde vybudovat geopolitické partnerství,“ uvedl Lavrov. „Když si to přejí, ať se to stane,“ dodal.Kreml je totiž stále nervóznější kvůli vývoji kauzy Navalnyj. Otrávení ruského opozičního politika si západní státy nenechaly tentokrát líbit tak, jak se to stalo s předchozími operacemi ruských státních zabijáků v Británii s Alexandrem Litviněnkem a otcem a dcerou Skripalovými. Západ nepřehlédl hrubé porušení mezinárodní smlouvy o zákazu chemických zbraní Ruskem.Evropská unie oznámila sankce proti šesti vysoce postaveným ruským činovníkům, kteří jsou zapleteni do otrávení Alexeje Navalného. Je mezi nimi i šéf tajné služby FSB Alexandr Bortnikov, ale největší signál přímo Vladimiru Putinovi poslala Unie postihem prvního zástupce šéfa prezidentské kanceláře Sergeje Kirijenka a vedoucího správy vnitřní politiky Andreje Jarina.Sám Putin nemůže být na sankční listině, protože se s ním musí jednat. Ale je jasné, že symbolicky byla rána z EU namířena přímo na ruského prezidenta.Putin ústy svého mluvčího vzkázal, že nejde o přátelský krok a že se to odrazí na vztazích Ruska a Unie. A že přijme odvetná opatření. Zlost vůči Evropě je vyvolána i dlouhodobým Putinovým přesvědčením, že toto hřiště má pomocí peněz, tajných služeb a koupených evropských politiků včetně těch v nejvyšších funkcích ovládnuté. Ale už tomu tak není.Politolog Andrej Kolesnikov z moskevského Carnegie Center popsal stav mysli ruské věrchušky takto: „Už je nám všechno jedno. Jsou z nás taková hovada, že trávíme vlastní občany na vlastním území. Pak drze odmítáme, že jsme to udělali. Už dlouho to tak vedeme. Myslím si, že páreček Petrov a Boširov se stal součástí mezinárodního folkloru… Hovadská země, které je jedno, jaké má vztahy se Západem. Může dělat uvnitř sebe, proti svým občanům úplně všechno.“Zatímco Kreml naznačuje Evropě, že jí může brzy vzkázat sbohem a šáteček, chová se vůči Spojeným státům jinak. Putin uznává jen sílu a USA jsou silné. Sedmého října ruský prezident překvapivě vyslal veřejný signál americké Demokratické straně, že s ní může spolupracovat v případě prezidentského vítězství Joea Bidena.Putin uvedl, že byl 18 let přesvědčeným členem Komunistické strany Sovětského svazu. Podle něj jsou komunistické hodnoty příbuzné s hodnotami křesťanskými. Demokratická strana USA podle Putina má blízko k sociální demokracii a zároveň ze sociální demokracie vzešla komunistická strana. Putin tudíž jako bývalý komunista má, jak řekl, ideologickou bázi pro spolupráci s americkými demokraty.Donalda Trumpa toto prohlášení věru nemuselo potěšit. Autor je komentátor Práva\nAlexandr Mitrofanov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "YouTube je dnes pro zájemce o politické dění zlatým dolem. Je možné trávit dlouhé hodiny přepínáním přímého vysílání z jednotlivých míst. Osobně střídám dva horké body, které jsou od sebe vzdáleny devět tisíc kilometrů, ale mají hodně společného. Jde o Bělorusko a ruský Chabarovsk.",
  "text": "Chabarovské protesty zaměstnávaly média po celý minulý měsíc, než je – i v mezinárodním měřítku – zastínily události v Bělorusku. V Chabarovsku vycházejí lidé do ulic a na hlavní náměstí, aby vyjádřili nesouhlas s tím, že Moskva zatkla a odvezla jejich gubernátora Sergeje Furgala.Bělorusové vyšli do ulic před několika dny kvůli nesouhlasu s tím, že režim Alexandra Lukašenka podle jejich pevného přesvědčení nestoudně zfalšoval výsledky prezidentských voleb v Lukašenkův prospěch a podrobil pokojné demonstranty i nezúčastněné občany brutálním útokům státních ozbrojenců.Chabarovští protestující zdravili Bělorusy a bylo to opětováno. Co tedy mají oba jevy společného? Za prvé postrádají politický základ. Demonstranti nepoužívají politickou terminologii, nevnímají dění jako politický boj a také zástupci politických subjektů na akcích zcela chybí.Demonstrace nejsou nikým organizovány, komunikace probíhá přes sociální sítě, neexistuje ústředí.Za druhé jsou základem emoce. Do ulic šli uražení lidé, kterým se nelíbilo, že jim vrchnost vzala právo na volbu, ale racionální prvky se v záplavě emocí rodí těžce anebo vůbec. Chabarovští mají jediný požadavek: aby jim vrátili jejich Furgala.Běloruské občany v ulicích jsem ve čtvrtek poslouchal v přímém přenosu několik hodin.Za zvuků 58 let staré sovětské písně Pusť vsegda budět solnce zněla přání mírového nebe nad hlavou a odchodu Lukašenka, který se v jejich očích provinil tím, že nechal zfalšovat výsledky a vyslal ozbrojené gorily proti lidem. Proto by rádi nové volby, z nichž by vzešel dobrý prezident. Dál se zatím obecně sdílené představy nedostaly.Na začátku protestů demonstrovalo v Chabarovsku až třicet tisíc lidí. Jestli jich ve čtvrtek vyšlo do ulic sto, bylo to moc. Kromě Furgala už podporují i Nikolaje Platoškina, neostalinistu, který je v Moskvě v domácím vězení. Pro nás je zajímavý tím, že napsal práci, v níž uvádí, že Pražské jaro 1968 zatáhlo Československo do ekonomické krize.Zároveň podle něj neměl Sovětský svaz proti této reformě žádné námitky a invazi podnikl pouze proto, že československá vláda začala provozovat protisovětskou rétoriku a hrozil odchod ČSSR na Západ.V Bělorusku naopak množství lidí v ulicích narůstá každým dnem. Stále není jasné, jak to tam dopadne. Budou-li ovšem svobodné volby, dostanou PR mágové z Kremlu k opracování velmi otevřené a politicky naivní lidi, s nimiž by nemuseli mít velkou práci, aby jim prodali vlastního kandidáta na post běloruského prezidenta.Společnou minulost a společné rysy stále živého „sovětského člověka“ mají s Bělorusy i obyvatelé Chabarovsku, kteří svých cílů zjevně nedosáhnou.Autor je komentátor Práva\nAlexandr Mitrofanov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Karviné si od konce minulé prvoligové sezony odpočinuli jen deset dní a v pondělí už se zase zapojili do společných tréninků. Trenér Juraj Jarábek strávil od března celkem šest týdnů v karanténě. Má obavy i z dalších měsíců?",
  "text": "Karvinští fotbalisté v závěru loňské prvoligové sezony museli strávit 14 dní v karanténě, pak chvilku trénovali a přišel konec sezony. Teď po deseti dnech dovolené začali opět trénovat.„Dalo nám to zabrat hlavně po mentální, psychické stránce. Od začátku koronaviru to bylo těžké, protože jsme ani neměli kdy trénovat a potom jsme do toho znovu spadli,“ říká Radiožurnálu k psychické zátěži karvinský trenér Juraj Jarábek.Sám při cestě na Slovensko a zpět do Karviné strávil na jaře v karanténě vždy 14 dní. A pak ještě před závěrem sezony opět dva týdny i s celým týmem. Ale doufá, že v další sezoně podobný scénář nenastane.„Doufám, že se udělá nějaký manuál na tyto opatření. Nedej bože, aby se opakovalo tohle, což je ale není vyloučené. Hráči by se měli dát stranou a protestovat, ale liga by se přerušovat neměla, protože už bychom to nedohráli,“ myslí si Jarábek.Postavit konkurenceschopný kádr na novou sezonu ale bude tvrdý oříšek.Odešlo už 11 hráčů včetně Adriela Ba Louy do Plzně, o nejlepšího střelce Ondřeje Lingra se zase zajímají Slavia a Baník.„S těmi odchody je to tak každý rok. Že je o naše hráče zájem, je plus. Na tom je náš klub postavený – vychovat a prodat. Teď se vynasnažíme, abychom to poskládali znovu nějak dobře do ligy a vynasnažíme se, abychom měli start do sezony lepší než v minulých ročnících.“Každopádně přípravu začali karvinští fotbalisté v pondělí raději zvolna...„Už jsem toho ve fotbale zažil dost, takže radši říkám – raději ať je hráč nedotrénovaný než zraněný. Uvidíme, musíme na to jít pomaličku,“ doplňuje slovenský kouč.\nDavid Procházka\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ačkoliv jsou vleky a lanovky kvůli protiepidemickým opatřením mimo provoz, při pohledu na webkamery to mnohde vypadá takřka jako v loňské sezoně. Jen místo lyží mají lidé většinou boby nebo sáňky. Někdo na zasněžený kopec vyjde pěšky, někteří ho vyjedou autem. Navzdory opatřením jsou skiareály plné lidí a provozovatelé přicházejí o tržby. Situaci Radiožurnálu popsal ředitel asociace horských středisek Libor Knot.",
  "text": "Sjezdovky jsou teď na mnoha místech plné lidí. Co na tu situaci říkáte?Na jednu stranu je to logické a přirozené, protože jsou vánoční prázdniny, všichni mají volno. Je to obvyklý čas, kdy se z měst vyráží na hory. Ukazuje to také, že dále přetrvává zájem o čerstvý vzduch.Na druhou stranu je tu problém, který jste naznačila: nejde to pořádně organizovat, protože provozovatelé sice sjezdovky uzavřou, řádně vše označí, ale mají škody. Na sněhu, který za statisíce, mnohdy i miliony korun vyrobili.Zůstávají tam také různé odpadky a provozovatelům zbývá tak leda úklid všeho možného včetně záchodů. Je to i trochu nebezpečné, pokud tam jsou připravená děla, která jsou pod proudem a mají napojenou vodu. Je to celé trochu problematické.Když nepočítáme, že provozovatelům utíkají každý den tržby, můžou lidé na sjezdovkách způsobit i nějaké škody?V podstatě můžou. Jednak na technologiích, které jsou velmi drahé – ať už koncovky, nebo rozvody. Trochu nebezpečné je to i v tom ohledu, že tam jsou hromady sněhu nafoukané, mění se tam charakter sněhu – vlhký, zmrzlý a podobně. Problém je v tom, že se to nedá regulovat. Jinak to, že tam ti lidé jsou, je vcelku pochopitelné.Třeba v lyžařském areálu Monínec najali ostrahu, která hlídá hlavní sjezdovku. Mají provozovatelé středisek jinou možnost, jak zabránit přeplněným sjezdovkám?Pokud má sjezdovka 170 metrů nebo se dá oplotit, tak je to jedna z cest, jak to pohlídat. Protože tam jde o škody, které jsou na sněhu, nebo o srocování lidí. Konkrétně tohle místo je blízko velké aglomerace Prahy, tam to může být řešení. Ve většině případů, pokud je to sjezdovka v lese, tak tam stavět ploty nebo dělat nějaké větší zábrany moc nejde.Najímání ochranky na sjezdovku je další náklad navíc. Je možné žádat od státu kompenazci i za to?Za tohle... Nám jde primárně o to, že se vrchol epidemické situace bohužel trefil do období, kdy vyděláváme zhruba třetinu tržeb za celou zimní sezonu.Vánoce jsou stěžejní část roku, navíc je to sezonní podnikání. Za tři měsíce musíte vydělat na náklady na celý rok, nemůžete propustit všechny lidi od dubna do listopadu. Cestu vidíme spíš v tom dohodnout se na nějakých rozumných kompenzacích, to je logické.Vidíme řešení v tom, že jakmile to situace aspoň trochu umožní, jsou skiareály připraveny to nějakým způsobem regulovat. Víme, jak na to. Navíc si musíme uvědomit, že bude leden a špička už nebude tak vysoká. Chtěli bychom už tento víkend – pokud to bude reálné – ukázat, že jsme na to připraveni.Myslíme, že lyžování je individuální a ojedinělá aktivita na čerstvém vzduchu, kterou umíme ohlídat. To je pro nás řešení – co nejdřívější provoz.\nmve, sir\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Evropská unie a Čína ve středu dojednaly úvodní dohodu o investicích, která usnadní investorům z obou regionů vzájemný přístup na trhy. Oznámila to předsedkyně Evropské komise Ursula von der Leyenová. Obě strany o dohodě jednaly téměř sedm let.",
  "text": "Nejméně další rok ale zřejmě potrvá, než dohoda vstoupí v platnost, upozornila agentura Reuters. Musí ji mimo jiné ratifikovat Evropský parlament, kde by podle agentury AP mohla narazit kvůli problematice lidských práv.I tak je ale uzavřená dohoda součástí nového vztahu s Čínou, kterou Evropská unie považuje jak za partnera, tak za svého velkého konkurenta.Evropské firmy díky dohodě získají povolení působit v Číně v odvětvích, jako jsou elektromobily, soukromé nemocnice, reality, reklama, námořní doprava, telekomunikační cloudové služby, systém rezervací letenek a pozemní odbavení. Některé požadavky, že firmy musejí fungovat v rámci společného podniku s čínským partnerem, budou zrušeny.Čína zakáže i nucený transfer technologií zahraničních firem. Slíbila také, že bude transparentnější u dotací a zakáže státním podnikům diskriminaci zahraničních investorů.Vyjednávání o dohodě začalo v roce 2014, pak ale několik let vázlo. Brusel si stěžoval, že Čína neplní sliby ohledně omezování unijních investic na svém trhu. Peking dříve slíbil, že svou ekonomiku otevře. Čína má po Spojených státech druhou největší ekonomiku na světě.Dohoda zahrnuje také závazky v oblasti boje proti změnám klimatu a pracovního práva. Závazky jsou vzájemné, ale trh Evropské unie je už mnohem více otevřený. Brusel učinil určité nabídky v energetice a tvrdí, že jeho nabídka pro Čínu spočívá hlavně v záruce stávající otevřenosti.Ředitel obchodního institutu ECIPE Hosuk Lee-Makiyama uvedl, že ačkoliv v textu dohody je málo zjevných přínosů pro Peking, Čína by nepodepsala dohodu bez nějakého příslibu výhod. „Žádná velká mocnost, zvláště Čína, nedává nic zadarmo, takže zde bude kompromis. Jen to není v dohodě,“ řekl.Upozornil také, že je mnohem obtížnější přimět protistranu k dodržování investiční dohody, na rozdíl třeba od obchodní dohody, která může zahrnovat odvetná cla.Evropská unie se snaží vykreslit dohodu jako krok k vytvoření multilaterálních pravidel. Nepokrývá ale problémy jako obchodní toky nebo veřejné zakázky pro firmy, jako je například výrobce telekomunikačních zařízení Huawei.Evropská unie má v úmyslu prosadit větší reciprocitu při zadávání veřejných zakázek a přísnější kontrolu zahraničních podpor prostřednictvím zákona, dodal Reuters.Podle údajů Evropské unie je teď Čína jejím druhým největším obchodním partnerem za Spojenými státy. Evrpská unie je pak největším obchodním partnerem Číny. Denní hodnota obchodu mezi Čínou a Evropou činí v průměru jednu miliardu eur (26,2 miliardy korun).Tento týden dohodu o investicích probrali v Bruselu zástupci unijních zemí, kteří proti ní nevznesli žádné zásadní námitky. Polsko navrhovalo, aby se dohoda konzultovala s administrativou nově zvoleného amerického prezidenta Joea Bidena, který do úřadu nastoupí v lednu. Ostatní země ale tento názor nesdílely.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Arabské jaro vzniklo jako reakce na příliš silné vlády. Libanon má problém opačný – jeho vláda je příliš slabá.",
  "text": "Výbuch z úterního večera, který vypadal spíš jako výjev z filmu než realita středomořského města, zafungoval jako drsná připomínka skutečných rozměrů problému, v němž Libanon vězí. Sám o sobě by byl takový výbuch jistě velkou tragédií, ale je i výmluvným symbolem nebo snad symptomem.Už deset let svět pozoruje procesy, které dostaly souhrnný název arabské jaro. V různých státech věci proběhly různě, ale skoro vždy se jednalo o problém způsobený zbytnělým státem. Tedy nekontrolovanou mocí vlády, přerostlou armádou nebo zdivočelou tajnou policií. Jenže libanonský problém byl skoro vždy opačný. Tamní vláda měla vždy příliš málo moci a ne dost vůle jednat jménem celého státu a společného zájmu.Libanon kdysi vznikl trochu uměle jako stát s křesťanskou většinou, ale také četnými dalšími skupinami v rámci jedněch hranic. Na cestu dějinami byl vybaven vzdělanou elitou a prominentními vztahy s Francií a dalšími mocnostmi. Ovšem štěstí mu to nepřineslo. Trochu to připomíná špatné sudičky, které stály nad kolébkou některých států střední a východní Evropy.Zejména poslední půlstoletí bylo v Libanonu naplněno samými špatnými zprávami. Země prošla občanskou válkou, vzájemným vražděním, zničením hospodářské základny, masovou emigrací a zahraničními intervencemi. A nakonec vznikem politického systému, který sice garantoval osmnácti různým nábožensko-etnickým skupinám možnost prosadit proti ostatním sektám některé své zájmy, ale ne o moc více.Takový zablokovaný systém navíc nevyhnutelně vedl ke korupci, neefektivitě a frustraci. Vláda nebyla a stále není schopna dlouhodobě garantovat ani takové samozřejmosti, jako je odvoz odpadků nebo nepřerušované dodávky elektřiny, natož bezpečnost nebo státní suverenitu. Poslední dva roky byly na nehody obzvláště bohaté – lesní požáry, s nimiž si podfinancovaní hasiči nedokázali poradit, pád měny, nedostatek základního zboží z dovozu a řadu dalších lapsů. Do toho přicházely pohromy jako příchod syrských uprchlíků nebo nyní koronavirové drama.Libanon na své arabské jaro čekal marně nejen proto, že tu nebyl diktátor, proti kterému by se lidé vymezovali. Především tu byl strach, že každý krok stranou může zemi vrátit před rok 1990, kdy se podařilo dohodnout mír se všemi neblahými důsledky petrifikovaného systému rozdělení moci a sobeckými elitami v čele jednotlivých skupin.Libanonská verze jasmínové revoluce jako kdyby dorazila teprve tehdy, kdy dorostla nová generace, která se bála špatné budoucnosti více než hrozné minulosti. Mladí lidé začali žádat změnu, která by Libanon nějak přehoupla do nové éry, ve které bude možné soutěžit o moc, reformy se rozběhnou a zákony i vládní sliby budou platit. Tedy že vláda bude mít své hranice, ale i jasnou odpovědnost.O skutečných příčinách bejrútské exploze se zatím spekuluje. Ve vzduchu je možnost, že výbušné materiály si v přístavu ulilo hnutí Hizballáh, které si v Libanonu dělá, co chce. Nebo že jde o trestuhodnou nedbalost vlády, které bylo jedno, že uprostřed metropole po léta nechává špatně uskladněné nebezpečné chemikálie.Obojí by bylo projevem dlouhodobého onemocnění libanonského státu – vlastně jen další položkou do katalogu výhrad, které proti němu mladí lidé mají. Jenže tentokrát mnohem viditelnější a také slyšitelnější. Hraje to nějakou roli?Už se objevilo přirovnání k Černobylu a jeho efektu na sovětský systém. Libanon kvůli tragédii, navíc s obrovskými ekonomickými dopady, může po tomto úterku skomírat ještě více než před ním. Nebo se exploze může stát momentem, po které už některé věci opravdu nebude možné nechat při starém.Autor je komentátor Českého rozhlasu\nJan Fingerland\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hnutí Svoboda a přímá demokracie předstírá euforii. Předseda Tomio Okamura se pochlubil, že jen v období od 22. do 28. července podalo do SPD přihlášku 168 občanů. Celkem má přes 6000 členů a pasuje se na největší českou vlasteneckou stranu. Na plzeňskou kandidátku pro krajské volby dokonce zlákala bubeníka skupiny Ortel.",
  "text": "Okamura se tváří sebevědomě jako vždy. Přesto se ale po večerech musí z jeho pracovny linout skřípání zubů. Do Poslanecké sněmovny bylo v roce 2017 za SPD zvoleno 22 mužů a žen, momentálně jich má 19. Nejdříve odešli Lubomír Volný, Marian Bojko a Ivana Nevludová. Teď se k nim přidala i Tereza Hyťhová.K úlovkům SPD naopak patří dva bývalí přední sociální demokraté – Jaroslav Foldyna, který je poslancem, a Pavel Smetana, který je volebním manažerem okamurovců pro krajské volby.Buď jak buď, i kdyby se Okamura naparoval sebevíc, dojem, že je na vzestupu, nebudí SPD, ale spíš Klausova Trikolóra – i když zatím shromáždila jen tři poslanecké dezertéry. Právě k ní učitelka Hyťhová přeběhla, protože v SPD opožděně odhalila podnikatelskou podstatu.Na středočeské úrovni zase Trikolóra ulovila radního zvoleného za ČSSD Zdeňka Seidla. O tom, že nejen Okamura, ale i Klaus junior ochotně bere posily zprava zleva, vypovídají sympatie, které Trikolóře projevil bývalý sociálnědemokratický poslanec Zdeněk Koudelka.Ranění okamurovci Hyťhové vyčetli, že utekla proto, že zeslábla její stranická podpora v domovské severočeské organizaci, že spoléhá jen na svoji „krásnou tvářičku“, že je příliš mladá, že byla ve sněmovně málo aktivní nebo že popřela svá slova z února, kdy spekulace o přestupu do Trikolóry označila za fámy. Tomio Okamura ji vyzval ke složení mandátu, musel však tušit, že nepochodí. Loajalita poslanců ke stranám, které je nominovaly, je prachbídná. Ostatně ani Foldyna se po přestupu z ČSSD do SPD svého mandátu nevzdal.Zatímco poslankyni Hyťhové může být jedno, jestli vykukuje za tváří Okamury nebo Klause, tak pro náčelníky obou družin znamená její manévr další tah ve vlekoucí se partii. Protestních voličů není tolik, aby uživili hned několik krajně pravicových stran. A tak SPD v průzkumech zvolna klesá k osudové pětiprocentní hranici, kterou se snaží prorazit Klaus. Okamura je ráznější, někdy až moc – jak vypovídají jeho problémy s portály YouTube a Facebook. Na sociálních sítích je pečený vařený.Klaus je mazanější a lobbuje mezi regionálními „opinion lídry“, především těmi konzervativně naladěnými. Jeho poznávacím znamením je euroskepticismus, ne ale aktuální tlak na vystoupení z EU. Klausovi by konvenoval společný postup s Maďary, Poláky a Slováky. Pro začátek prosazuje, aby se Česká republika distancovala od Lisabonské smlouvy. V tom jej ale Okamura nepodpořil. SPD nechce bazírovat na detailech a doporučuje Unii nejlépe na základě referenda rovnou opustit. Ostatně podporou přímé demokracii se SPD od Trikolóry liší nejvýrazněji.Pak je tu ale jedná silná podobnost. Podnikatel Okamura i někdejší ředitel sítě elitních gymnázií Klaus se pasují do role plebejců, rebelů, dokonce přímo outsiderů, kteří nejlépe rozumí strastem obyčejných lidí vystrašených tu migrací, tu europeizací, tu neznámou nákazou. Oba vzývají návrat ke starému dobrému světu před tím, než se proměnil v globální vesnici. Na takového Klause nyní po republice narazíte, kam se vrtnete.Radikálové dbají o to, aby byli voličům nablízku v každé chvíli. Pokud je ambicí hlavního politického proudu vládnout a plodit zákony, jim stačí být hlasem nespokojených. Teflonoví demokratičtí předáci mají velké štěstí, že SPD a Trikolóra spolu nespolupracují, ale válčí.Autor působí na Masarykově demokratické akademii (blízké ČSSD)\nLukáš Jelínek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prý jenom kritizuji vládu a nepřiznám, co všechno dobrého pro nás dělá. Doložím hned pochvalou, že tomu tak není. Ano, tu si podle mne naši přední politici zaslouží za to, že se rozhodli odkoupit petrkovský statek Bohuslava Reynka, vynikajícího básníka a výtvarníka, kterého komunisté neúspěšně odsoudili k zapomnění.",
  "text": "V jejich éře mohl publikovat jen krátce v době uvolnění v 60. letech. Nezabýval se politikou, byl chudý a živil se těžkou prací jako drobný soukromý zemědělec na malém statečku v údolí u Havlíčkova Brodu. Tam žil se svojí ženou, francouzskou básnířkou Suzanne Renaudovou a později s dvěma syny Jiřím a Danielem.Mocipánům vadilo, že tvořil po svém a že jeho dílo je protkané náboženskými motivy, ne pro okrasu, ale jako projev upřímné víry. Když v roce 1971 zemřel, jeho práci znala jen hrstka přátel a obdivovatelů, kteří rozpoznali kvalitu jeho tvorby. Širší veřejnost o něm nevěděla.V roce 2014 na výstavě ve Valdštejnské jízdárně, kde visely jeho obrázky vedle děl Marca Chagalla, se mohli návštěvníci přesvědčit, že Reynkovo umění snese srovnání s tímto světovým mistrem.Na tom se samozřejmě chtěl kdosi přiživit poněkud bombastickou reklamou a autorem ilustrovanou biblí, což zcela odporovalo duchu Reynkovy skromnosti, která vyzařuje z každé jeho grafiky a z každého jeho verše. Znalcům a milovníkům jeho díla to bylo protivné, snad se alespoň podařilo upoutat pozornost lidí, kteří o něm ještě neslyšeli.Ve svých básních se Reynek věnoval často drobným věcem ze svého prostředí, v nichž však pár slovy dovedl postihnout úděl, který s nimi my lidé sdílíme. Užíval někdy sylabický verš, který byl již na počátku národního obrození zavrhován jako nevhodný pro češtinu, a při tom dokázal, jak může být krásný na pravém místě. Prostotou a strohostí jeho básně neztrácejí hloubku, ani tajemství.Vybavuje se mi jeho Sirka v louži, která začíná:Černá půl, půl bílá,bárka bídy muší,měla z ohně duši,už jí vysvítilaa končí: Smrtka po tabáku.Statek v Petrkově, kde s výjimkou pobytu v Grenoblu Reynkovi prožili v ústraní většinu života, byl a nepřestal být poutním místem pro jejich obdivovatele. I já jsem se tam shodou náhod v roce 1969 ocitl a pocítil genia loci. Proto vítám, že vláda vyslyšela petici, kterou podepsala řada významných osobností veřejného života a rozhodla se vytvořit ze statku kulturní centrum připomínající jeho obyvatele.Že si z toho pan premiér s panem ministrem kultury, kteří vypadají dílem Reynkových nedotčeni, udělali propagaci pro sebe, jim nezazlívám. Budiž jim to přáno. Teď jde přeci o to, aby z kouzelného domu nevzniklo nudné regionální muzeum pro povinné školní výlety, ani kýčovité kultovní místo pro snoby a pro kšeft. To první by umělce pohřbilo v dětských duších jako mrtvé klasiky. To druhé by znechutilo každého, kdo je miloval. Kéž se to nestane!Autor je filozof a pedagog\nDaniel Kroupa\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Krajské nemocnice v Jihlavě a v Havlíčkově Brodě začaly v sobotu očkovat proti koronaviru. Prvním zdravotníkem, jenž dostal dávku v Jihlavě, byl ředitel tamní nemocnice Lukáš Velev. Za víkend bude očkováno zhruba 200 zdravotníků. Zájem je velký, uvedl mluvčí havlíčkobrodské nemocnice Petra Černo. V Královéhradeckém kraji je prvním místem, kde se začalo proti covidu očkovat, Fakultní nemocnice Hradec Králové. K dispozici má zatím 975 dávek.",
  "text": "Jihlavská nemocnice dá očkovací dávky za tento víkend téměř 200 lidem. „Zájem je překvapivě vysoký, jenom pro ilustraci: je nás tady asi 1500, na chřipku se nechává běžně očkovat kolem 400 lidí, teď už máme na covid ‚zabookovaných‘ přes 900 lidí,“ řekl Velev.Ředitel předpokládá, že za víkend využije všechny očkovací dávky, pro zaměstnance nemocnice i zdravotnické záchranné služby.„Jediné, co je trošku v rozporu s politickými proklamacemi, že zrovna v první ampulce, kterou jsme načali, nebylo celých šest dávek, ale pět a něco. My jsme to čekali, tak jsme udělali speciální prostory a ampulky se budou využívat tak, že když tam bude šestá dávka, může se použít, a když tam nebude, nenastane výpadek,“ nastínil Velev. Očkuje se na dermatologickém oddělení.Očkování se teď týká pracovníků nemocnic a záchranné služby. V sobotu s ním začíná také nemocnice v Havlíčkově Brodě. Za víkend dostane dávku kolem 60 zdravotníků, uvedla Černo.V nemocnici Nové Město na Moravě by se mělo očkovat od pondělí, v pelhřimovské od úterý, v třebíčské od středy, informovali ČTK mluvčí nemocnic.Na Vysočině se od začátku pandemie nakazilo koronavirem 36 985 lidí, z nich se 31 874 vyléčilo. Hygienici v kraji zaznamenali od jara 523 úmrtí lidí nakažených koronavirem. V indexu koronavirového rizika je Vysočina druhým dnem na hodnotě 85.V sobotu začala očkovat vakcínou proti koronaviru také Fakultní nemocnice (FN) Hradec Králové. Mezi prvními ji dostali zdravotníci z covidových pracovišť a rizikoví pacienti, popsali zástupci nemocnice.Epidemická situace v kraji se zhoršuje, promítá se to i do nárůstu hospitalizovaných pacientů s covidem v nemocnicích. Pacienty s covidem léčí v kraji FN Hradec Králové a krajské nemocnice.„Zatímco před svátky se jednalo o stovku hospitalizovaných pacientů s covidem-19, nyní jich je necelých 150, z toho přibližně čtyři desítky vyžadují umístění na lůžkách intenzivní péče,“ uvedl Sochor.Krajské nemocnice na vakcínu proti covidu dosud čekají, k hradecké FN by se měla krajská zdravotnická zařízení přidat později.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Mexický novinář, který psal o násilí gangů ve státě Veracruz, byl nalezen se setnutou hlavou. Informovala o tom místní média. Agentura Reuters připomíná, že se jedná o další z řady děsivých vražd v zemi, která patří z hlediska vykonávání novinářské profese k nejnebezpečnějším na světě.",
  "text": "Tělo čtyřiačtyřicetiletého Julia Valdivii, který se soustředil právě na činnost místních násilných gangů, bylo objeveno v odlehlém okrese Tezonapa, ležícím asi 100 kilometrů od přístavu Veracruz ve stejnojmenném státu na jihu Mexika.„Valvidia byl nalezen poblíž železniční trati se setnutou hlavou a stopami mučení,“ popsal novinářův kolega z deníku El Mundo, který si nepřál být jmenován.Podle místních médií se v zemi letos jedná už o čtvrtého setnutého novináře. Výbor na ochranu novinářů pak uvádí, že v roce 2019 se téměř polovina všech vražd žurnalistů na světě odehrála právě v Mexiku. \nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Za necelý týden se děti vrátí do mateřských škol a školních lavic. Ministerstvo školství již připravilo manuál, jak mají učitelé postupovat s ohledem na koronavirus. „Jsou-li příznaky patrné již při příchodu dítěte/žáka/studenta do školy, nebude vpuštěn do budovy školy,“ píše v něm. Má v takovém případě rodič nárok na ošetřovné a jak bude vysoké? A co když se příznaky projeví až během vyučování?",
  "text": "Nárok na ošetřovné má každý zaměstnanec, který se musí starat o nemocného člena domácnosti, zdravé dítě mladší 10 let, pokud jeho škola byla uzavřena nebo je dítě v karanténě. To je změna oproti ošetřovnému od dubna do června, kdy mohl rodič čerpat ošetřovné za dítě do 13 let.Samoživitelky a samoživitelé ho mohou pobírat až 16 dnů na potomky do 16 let.„Jestliže dítě jeví ráno před nástupem do školky známky onemocnění, je třeba s ním navštívit dětského lékaře, který vystaví tiskopis ‚Rozhodnutí o potřebě ošetřování (péče)‘. Tímto tiskopisem se pak uplatňuje nárok na dávku,“ sdělil serveru iROZHLAS.cz mluvčí ministerstva práce a sociálních věcí Jan Brodský.Rozhodnutí o potřebě ošetřování, které zároveň slouží jako omluvenka v zaměstnání, opravňuje čerpat ošetřovné nejdéle devět kalendářních dnů. Výše těchto dávek činí 60 procent denního vyměřovacího základu. Na jaře byly tyto dávky kvůli mimořádným opatřením o dvacet procent vyšší.Ministryně práce a sociálních věcí Jana Maláčová (ČSSD) v pondělí uvedla, že resort připravil novelu zákona, podle které by v případě uzavření školy měli rodiče nárok na ošetřovné u dítěte do 13 let. Tento návrh ale podle Maláčové zatím zablokovala vláda. Zatímco na jaře měly osoby samostatně výdělečně činné při splnění daných podmínek nárok na ošetřovné v hodnotě až 500 korun denně, v září již nebudou moct tuto možnost využít. „OSVČ i osobám, které se dobrovolně přihlásily k nemocenskému pojištění, nárok na ošetřovné v tuto chvíli nevzniká. Podmínky pro čerpání ošetřovného se od 1. 7. vrátily do původního stavu dle platné legislativy,“ napsalo na dotaz ministerstvo práce a sociálních věcí.Ošetřovné pro OSVČ na jaře zpracovávalo ministerstvo průmyslu a obchodu. Podle ministerstva práce se jednalo o reakci na mimořádná opatření v souvislosti s epidemií covidu-19.Pokud má dítě příznaky akutního onemocnění již při příchodu do školy a doprovází ho jeho rodič, nesmí učitelé dítě vpustit do budovy. V takovém případě si rodič potomka odvede domů. Pokud ale dítě chodí do školy bez zákonného zástupce, musí mu učitelé okamžitě zavolat a informovat ho o tom, aby si dítě bezodkladně vyzvedl.Když se u dítěte objeví příznaky akutního onemocnění během dne, musí mu škola okamžitě poskytnout roušku a umístit ho do předem připravené místnosti, kde bude izolováno od ostatních.Dále informuje rodiče. „Současně informuje zákonného zástupce dítěte/nezletilého žáka s ohledem na bezodkladné vyzvednutí dítěte/žáka ze školy,“ stojí v manuálu ministerstva školství pro provoz škol v příštím školním roce. Rodič poté musí telefonicky kontaktovat praktického lékaře, který rozhodne o dalším postupu.Jestliže dítě příznaky onemocnění má a škola ho odmítne přijmout, měl by rodič kontaktovat dětského lékaře, který mu vystaví rozhodnutí o potřebě ošetřování. Bez tohoto dokumentu mu totiž zanikne nárok na ošetřovné.Návštěva lékaře nemine ani děti, které trpí například alergií a ta jim způsobuje rýmu nebo kašel. „Pokud u dítěte/žáka/studenta přetrvávají příznaky jako rýma a kašel, které jsou projevem alergického nebo chronického onemocnění, potvrzuje tuto skutečnost praktický lékař pro děti a dorost,“ napsalo ministerstvo do dokumentu.I přes původní opatření ministra zdravotnictví Adama Vojtěcha (za ANO) z minulého týdne, které přikazovalo žákům ve školách roušky nosit, se jich tato povinnost zatím týkat nebude.Šéf resortu nošení zrušil po schůzce s premiérem Andrejem Babišem (ANO). Znovuzavedení roušek do škol je ale vázané na takzvaný semafor, který hodnotí okresy podle míry nákazy nemocí covid-19. Opatření se váže na druhý, oranžový stupeň.\nVít Kubant\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Evropská unie chce od léta zakázat některé jednorázové plasty. Informují o tom Lidové noviny. Oslavy Nového roku letos po mnoha letech neplašily labutě, píše Mf Dnes. Jak deníku Právo popsal psí psycholog Pavel Bradáč, koronavirus negativně ovlivňuje chování psů. Více se dočtete ve výběru z médií, který sestavil Radiožurnál.",
  "text": "Koronavirus mění chování psů. S tématem přichází sobotní Právo. Podle psího psychologa Pavla Bradáče chybí psům socializace. To, že se s ostatními psy nepotkávají, v nich vyvolává buď zvýšenou agresi, nebo naopak pocity strachu.Podle psychologa je důležité, aby pes během prvního roku života potkal co nejvíc jiných psů i lidí. Vyzkouší si tak různé situace a vyhodnotí, kdy se může cítit bezpečně. V dospělosti trvá podobná socializace psa mnohonásobně déle, než je tomu u štěněte.Evropská unie plánuje od července zakázat některé jednorázové plasty. Informují o tom Lidové noviny. Mělo by jít například o plastová brčka, nádobí a příbory. Hlavním důvodem je jejich masové nadužívání. Kromě životního prostření zamořují plasty i lidské tělo.Prodejci budou mít rok na to, aby doprodali zásoby plastových výrobků. Zmizet by tak měli ve všech státech unie. Další produkty z plastů budou úřady regulovat. Půjde třeba o hygienické vložky, tampony a o vlhčené ubrousky.Regulím budou podléhat i tabákové výrobky, které mají filtr – i ten totiž obsahuje plast. Všechny tyto produkty budou muset mít označení, že jde o výrobek z plastu a taky informaci o tom, kam ho lidé můžou vyhodit.Výjimku budou mít třeba nápojové kelímky nebo některé nádoby na potraviny. Evropská unie je původně chtěla taky zakázat, nakonec ale z trhu úplně nezmizí. Státy ale budou muset jejich spotřebu snižovat. Podle novin se v Česku ročně prodá zhruba 300 milionů plastových brček, 20 milionů plastových talířů a 60 milionů plastových příborů.Letošní oslavy Nového roku byly nejklidnější za posledních několik let, píše Mf Dnes. Díky menšímu počtu odpálených petard zvládala lépe novoroční oslavy i zvířata. Záchranná stanice pro volně žijící živočichy letos po mnoha letech neměla ani jeden příjem zvířete, které by zranila pyrotechnika.Oslavy Nového roku letos po mnoha letech neplašily labutě. Dřív je strašil zvuk rachejtlí a ptáci umírali při nárazech do elektrického vedení nebo skleněných ploch a plotů. Během silvestrovské noci přijímal zatoulaná zvířata třeba pražský útulek v Troji. Dočasný azyl poskytl deseti psům, čtyři z toho nebyli čipovaní.\nIrena Růžičková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Celkem v Česku dostalo injekci s účinnou látkou 15 135 zdravotníků. Ukazují to data, která šéfstatistik Ladislav Dušek ve středu poprvé rozeslal poslancům a server iROZHLAS.cz je má k dispozici. Ústav zdravotnických informací a statistiky v reportu vychází z nového centrálního systému, kde chce ministerstvo skladovat všechna data o očkování. Podívejte se, jak se očkovalo v jednotlivých krajích.",
  "text": "Podle aktuálních dat se zatím nejvíc zdravotníků nechalo naočkovat v Praze. Naopak pokulhává například Plzeňský kraj, který eviduje jen 150 naočkovaných, přestože tu sídlí velká fakultní nemocnice. V Libereckém kraji statistici zaznamenali jen devět naočkovaných. Většina očkovaných je ve věku mezi třiceti a šedesáti roky, až na výjimky se jedná o zdravotníky. Dušek ovšem upozorňuje, že informace jsou průběžné, nemocnice stále přidávají údaje o dalších naočkovaných pacientech. Data vychází z nového centrálního systému, kde chce ministerstvo sbírat všechny informace o očkování. Kromě toho platforma nabídne i údaje o historii jednotlivých pacientů v souvislosti s nemocí covid-19. Očkovací strategii vláda představila v úterý. Po naočkování zdravotníků se podle ní od poloviny ledna můžou o vakcíny hlásit nejrizikovější skupiny – senioři nad 80 let nebo klienti v domovech pro osoby se zdravotním postižením.V úterý odhalily testy nákazu koronavirem u 17 278 lidí, což je nejvyšší denní nárůst od začátku epidemie. Mírně ubylo množství hospitalizovaných pacientů, ke středečnímu ránu jich je 7001, ve vážném stavu je přibližně tisícovka z nich.\nMartin Štorkán, cib\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "Bylo to v noci 21. října, kdy se ministr zdravotnictví Roman Prymula sešel s šéfem poslanců hnutí ANO Jaroslav Faltýnkem v restauraci Rio's na Vyšehradě. V té době přitom podniky musely mít zavřeno, otevřená mohly mít jen výdejní okénka, a to pouze do osmi večer.Fotograf deníku Blesk pak zachytil Prymulu a Faltýnka, jak vycházejí z areálu bez roušek. Detaily schůzky dodnes nejsou známé. Není jasné, kdo všechno na ní byl, ani to, kolik lidí se jí účastnilo. Prymula s Faltýnkem se neshodli ani v tom, o čem jednali.„Poprosil jsem pana ministra Prymulu, aby mně vysvětlil otázku zahraniční mise lékařů z Ameriky, protože to bude muset schvalovat poslanecká sněmovna,“ tvrdil Faltýnek. Zatímco Prymula opakoval, že jednali o plošném testování proti koronaviru.Prymula nejprve tvrdil, že nic neporušil. „Stojím tady jako člověk, který vypadá, že káže vodu a pije víno. To, co je nesmírně důležité, je dodržování jakýchsi symbolů. Tedy, že by lidé, kteří rozhodují o opatřeních, je měli samozřejmě dodržovat,” řekl Prymula na tiskové konferenci dva dny po nočním jednání, ačkoli ho už ten den premiér Andrej Babiš vyzýval k rezignaci.„Podle obrázků, které se dnes objevily v Blesku, to vypadá, že jsem něco porušil. Já tady s plnou vážností říkám, že jsem nic neporušil,” pokračoval. Prymula nakonec uznal „politickou chybu“ a ve funkci skončil.Mezi nejhlasitější kritiky noční schůzky v restauraci, která měla mít zavřeno, patřil poslanec TOP 09 Miroslav Kalousek. „Byli si dát do nosu a puberťácké výmluvy nedůvěru jenom zvyšují. Papaláši, kteří si myslí, že pro ně pravidla neplatí,“ tweetoval Kalousek.A pokračoval: „Navzdory těmhle hloupým a pokryteckým žvástům vás všechny moc prosím: dodržujme disciplinovaně všechna opatření a doporučení. Chovejme se k sobě ohleduplně. Neděláme to ani pro vládu, ani pro zločince v jejím čele. Děláme to pro sebe a pro své blízké.“Dva týdny po té ho však reportér Radiožurnál náhodou přistihl, jak vchází do restaurace Hlučná samota na pražských Vinohradech. V té době přitom krizový zákon zakazoval pití alkoholu na veřejně přístupných místech, restaurace mohly mít otevřená okénka pro výdej jídla, ale vnitřní prostory pro veřejnost měly být zavřené.„Já v tom problém nevidím,“ reagoval nejprve Kalousek a opakoval, že si byl jen pro jídlo. Až v průběhu rozhovoru přiznal, že uvnitř pil pivo. „Potřeboval jsem si dojít na toaletu. A než jsem se stačil vyčůrat, tak jsem stačil vypít jedno pivo,“ hájil se.Kalousek nakonec chybu uznal a omluvil se. Už dopředu sliboval, že kvůli svému prohřešku pošle deset tisíc korun na charitu.„Zaplatil jsem nakonec patnáct tisíc. Poslal jsem to domovu Vlčí mák, který se stará o válečné veterány, na nákup materiálu pro ochranu proti covidu. A protože to bylo zrovna 11. listopadu, kdy byl Den veteránů, poslal jsem deset tisíc korun jako horní limit pokuty, která mi mohla být vyměřena, a pět tisíc jako můj dárek, když měli to výročí,“ vylíčil Kalousek.Jenže podle mluvčího pražského magistrátu Víta Hofmana mohla být maximální výše sankce až 20 tisíc. „Jo? To ani nevím, já myslel, že je to deset,“ komentoval to Kalousek.Nakonec zaplatil i pokutu od pražského magistrátu tři tisíce korun. „Dostal jsem platební výměr na tři tisíce pokuty, neprodleně jsem ji zaplatil. Pravidla musí platit pro všechny, politiky, nepolitiky. Takže jsem se neodvolával, neschovával jsem se za imunitu, bez protestů jsem zaplatil.“Stejnou pokutu dostali i Prymula a Faltýnek. A zaplatit musel i poslanec Marian Jurečka z KDU-ČSL, který se prozradil sám, když zveřejnil fotku, jak navzdory zákazu pije na ulici v Praze pivo s kelímku.\nArtur Janoušek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Papež František označil v novoročním rozhovoru pro italský sportovní deník Gazzetta dello Sport svého zesnulého argentinského krajana Diega Maradonu za básníka fotbalu. Čtyřiaosmdesátiletá hlava katolické církve se s jedním z nejlepších hráčů historie, jenž loni v listopadu podlehl v 60 letech infarktu, setkala v roce 2014.",
  "text": "„Maradona byl na hřišti básník, velký šampion, který přinášel radost milionům lidí, v Argentině i v Neapoli. Byl to ale také velmi křehký člověk,“ uvedl papež o Maradonovi, jenž se potýkal se závislostmi na alkoholu a drogách.Dva celosvětově známí Argentinci se setkali před více než šesti lety ve Vatikánu před charitativní fotbalovým zápasem, jenž se hrál pod papežovu záštitou.„S potěšením vzpomínám na to, co (Maradona) dělal pro nadaci Scholas Occurrentes, jež se celosvětově stará o potřebné,“ řekl papež, jenž se narodil v argentinské metropoli Buenos Aires jako Jorge Mario Bergoglio.O největším Maradonově triumfu, vítězství na mistrovství světa v roce 1986 v Mexiku, se budoucí papež dozvěděl až s denním zpožděním. V té době žil ve Frankfurtu nad Mohanem, kde se učil německy.„Bylo to vítězství v osamělosti. Neměl jsem nikoho, s kým bych se mohl o radost z tohoto velkého sportovního úspěchu podělit,“ řekl o finále, v němž Maradonova Argentina porazila 3:2 tým tehdejšího Západního Německa.František v rozhovoru zavzpomínal i na své vlastní fotbalové zkušenosti. „Jako kluk jsem fotbal miloval, ale nepatřil jsem zdaleka k nejlepším. Byl jsem to, čemu se v Argentině říká ‚pata dura‘, tvrdá noha. Proto jsem musel vždycky do branky,“ dodal muž, jenž vede katolickou církev od roku 2013.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Policisté pátrají po nebezpečném muži, který v posledních dnech v Praze ohrožoval nožem několik žen. Jednu z napadených okradl o peníze. Kriminalisté v úterý zveřejnili video, na kterém je podezřelý zachycen. Útočník může být ozbrojený, lidé by se ho proto neměli pokoušet sami zadržet, varovala policejní mluvčí Eva Kropáčová. Kriminalisté žádají další napadené ženy, aby se jim ozvaly.",
  "text": "Muž zaútočil na jednu z žen 30. prosince kolem 18:00 na Hlávkově mostě. Napadené se podařilo z místa utéct.„Pachatel však bezprostředně poté opět zaútočil na jinou ženu jdoucí po ulici,“ uvedla Kropáčová. Útočník po 25leté ženě požadoval peníze, které mu ze strachu o život dala. Podle mluvčí muž ohrožoval nožem i další ženy.Kriminalistům se podezřelého dosud nepodařilo zadržet, mají ale jeho záběry z bezpečnostních kamer v metru.Hledaný je střední postavy, má vyhublé tváře a nosí dioptrické brýle. Na sobě měl zimní péřovou bundu skořicové barvy, kraťasy, podkolenky a šedou čepici s kšiltem.Lidé, kteří hledaného muže poznají, by měli volat policejní tísňovou linku 158. „Upozorňujeme, že může být ozbrojený, a tudíž velmi nebezpečný,“ varovala Kropáčová. Zadržení podezřelého by proto lidé měli nechat na policistech.Kriminalisté pracující na případu vyzývají ženy, které muž ohrožoval, aby se jim ozvaly na linku 158. O totéž žádají i napadenou dívku z Hlávkova mostu. „Kriminalisté v této souvislosti dále uvítají jakékoliv svědectví osob, které byly přítomny některému z napadení,“ uvedla Kropáčová.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "O zásahu v restauraci U Holubů v roce 1995 točila v Česku internetová televize Netflix. Podle Deníku N tvůrci vyzpovídali velitele zásahu Zdeňka Macháčka či novináře Jaroslava Kmentu. Pondělní deník Právo píše o novém vyděračském viru Avaddon, který se velmi rychle šíří. Tématem Hospodářských novin je zase velký nárůst prodeje chat a chalup v Česku, a to meziročně o téměř polovinu. Více si přečtěte ve výběru z médií, který sestavil Radiožurnál.",
  "text": "Internetová televize Netflix natáčela v Česku o 25 let starém policejním zásahu proti ruské mafii, píše Deník N. Tvůrci seriálu vyzpovídali i tehdejšího velitele zásahu Zdeňka Macháčka nebo novináře Jaroslava Kmentu. Proti ruské mafii zasáhli čeští policisté z Útvaru pro odhalování organizovaného zločinu na konci května 1995. Detektivové vtrhli do restaurace U Holubů na pražském Smíchově, kde se sešly hlavní postavy ruské mafie.Lidé by mohli snadněji získat informaci o tom, jestli je proti nim vedeno exekuční řízení, upozorňuje deník E15. Exekutorská komora se na tom shodla s vládním zmocněncem pro informační technologie a digitalizaci Vladimírem Dzurillou. Zatím exekutorská komora propojila Centrální evidenci exekucí se systémem Czech POINT. Další možností je do budoucna i propojení evidence exekucí s online platformou Portál občana.V Česku se během letošního června prodalo téměř o polovinu více chat a chalup než před rokem, meziroční růst cen byl přitom 13 procent. Vyplývá to z údajů projektu Atlas cen a v článku se tématu věnuje pondělní vydání Hospodářských novin. Lidé se nyní nejvíce zajímají o takové chaty, kde je co nejmenší okolní zástavba a hezká okolní příroda. Největší zájem je o chaty ve Středočeském kraji. Nejdražší jsou v Libereckém i Středočeském kraji a v Praze.České dráhy chtějí poprvé v historii koupit lokomotivy i s pohonem na baterie, píše regionální Deník. Jsou to takzvané duální lokomotivy, které kombinují jako zdroj energie elektřinu a buď naftu, nebo baterie. Státní dopravce chce získat až 30 nových strojů. Jezdit by měly v Česku, ale také po Slovensku, Rakousku, Polsku nebo Německu. Není ale zatím jasné, jestli je České dráhy koupí, nebo si je na deset let pronajmou.Pandemie koronaviru nahrává přeshraničnímu zločinu, informují Lidové noviny. Důvodem je omezení přeshraniční spolupráce justice i policie a obavy z přenosu koronaviru. Například Itálie na počátku pandemie vyzvala unijní státy, aby nevydávaly evropské vyšetřovací příkazy, u kterých je nutný fyzický kontakt. Ve Velké Británii policie neprovádí výslechy, USA a Austrálie vyřizují korespondenci jen elektronicky, o což se snaží i Evropská unie.Lidé by si měli dát pozor na nový vyděračský virus s názvem Avaddon. Varují před ním výzkumníci ze společnosti CheckPoint. Zároveň upozorňují, že se po internetu velmi rychle šíří. Když virus infikuje počítač, tak zašifruje data a po uživateli chce výkupné. Jenže ani poté se k datům uživatelé nedostanou, upozorňuje deník Právo.\nJaroslav Hroch\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Buď je milujete, nebo nenávidíte – takový bývá úděl nejlepších. U čerstvého šipkařského mistra světa Gerwyna Price to platí dvojnásob. Svou vypracovanou postavou působí mezi distingovanými hráči „staré školy“ jako zjevení, o to víc pak provokuje jeho emotivní chování u terče. Od fanoušků je zvyklý spíš na bučení než na oslavné chorály. Jenže bývalý ragbista má také výjimečně pevné nervy a vůli vítěze. I díky tomu se stal novým šipkářským králem.",
  "text": "Gary Anderson dobře věděl, co přijde. Pokaždé, když Gerwyn Price trefil prvními dvěma šipkami nejvyšší hodnotu na terči a chystal se poslat do trojnásobku čísla 20 i poslední hrot, bylo to jako klid před bouří.Pak šipka našla cíl, Velšan zatnul všechny svaly a spustil do liduprázdné Alexandra Palace ohlušující „Come on!“. A křičel tak dlouho, dokud mu nenaskočila i ta poslední žilka na jeho vyrýsovaných pažích. Takhle to s přestávkami trvalo necelé dvě hodiny, než nasazená trojka porazila svého skotského soupeře ve finále mistrovství světa 7:3 na sety a přepsala historii.„On to má v sobě, je emotivní, i v soukromí z něj srší energie. Na druhou stranu si jsem jistý, že v některých zápasech to přehání a trochu tím i zastrašuje soupeře. Je to tak půl na půl, ale v tomhle finále mi to přišlo v pořádku,“ podotkl pro iROZHLAS.cz šipkařský expert, komentátor a promotér Pavel Korda.Pro soupeře není Velšanův ryk na pódiu nic příjemného. Zároveň je to ale velmi výmluvný obrázek Priceova charakteru. Dominantní chování u terče, zarputilost, vůle nikdy se nevzdat. A samozřejmě přesná ruka. Priceovi trvalo pouhých sedm let na profesionálním okruhu, než se dostal na úplný šipkařský vrchol – tak dlouho trvalo kralování fenomenálního Nizozemce Michaela van Gerwena v čele žebříčku.„O tomhle jsem nikdy ani nesnil. Za letošní sezonu si ale trofej i post světové jedničky zasloužím. Teď teprve začne opravdový tlak,“ řekl Price na tiskové konferenci po finálovém utkání.Rodák z Cardiffu přitom od dětství toužil po jiné trofeji – Poháru Webba Ellise pro ragbyové mistry světa. V mládežnických kategoriích dokonce reprezentoval Wales, na pořádný průlom v kariéře ale čekal marně. A to i přesto, že se krátce mihnul v týmu Glasgow Warriors, který hrál tehdejší PRO12, jednu z nejlepších soutěží severní polokoule.S trochou nadsázky by se dalo říct, že ragby ho kromě odolnosti naučilo i házet. Na pozici mlynáře měl totiž na starost autová vhazování. Tahle průprava s ragbyovou šiškou přišla Gezzymu vhod v lednu 2014, kdy se po pár letech hraní šipek po hospodách na amatérské úrovni přihlásil na popud svých kamarádů na kvalifikační turnaj organizace PDC.Na hrstku profesionálních karet si brousily zuby stovky hráčů z celé Británie. Price to přesto dokázal. Jednu z kvalifikací vyhrál a na další dva roky si zajistil účast na nejlepších světových turnajích.To vše jen pár dní poté, co Michael van Gerwen vyhrál své první mistrovství světa a započal svou sedmiletou nadvládu v roli světové jedničky.„Kdybych znal pořádně pravidla a všechny podmínky, možná bych šipky nikdy nehrál. Až když jsem získal svou PDC kartu, zjistil jsem, že mě bude každý turnaj stát 105 liber. S tím bych do toho nikdy nešel,“ vzpomínal Price s úsměvem.Price se šipkařskému světu představil pod přezdívkou The Iceman (Ledový muž), která je zčásti slovní hříčkou, ale především akcentuje jeho odolnou nervovou soustavu. Postupně stoupal žebříčkem a nové kometě na profesionálním okruhu nebyl důvod nepřát. To se ale brzy změnilo.Ve všech směrech osudový turnaj přišel pro Velšana na Grand Slam od Darts v roce 2018. Nejen že to byl jeho první vítězný turnaj nejvyšší kategorie, ale ve vypjatém finálovém duelu ztratil i mnoho fanoušků. Soupeřem mu nebyl nikdo jiný než Gary Anderson – dvojnásobný mistr světa a hráč klasického střihu, který si na žádné divadlo během utkání nepotrpí.„V moderní éře začal víc projevovat emoce až Michael van Gerwen. Dřív hráči dávali najevo emoce úplně minimálně,“ vysvětlil Korda, proč tehdy sedmačtyřicetiletý Skot neměl pro Priceův mohutný řev příliš pochopení.Andersonovi se nelíbilo, jakým způsobem Price oslavuje své hody, mnohdy v jeho těsné blízkosti. Velšan vyfasoval za své chování rekordní pokutu 21 500 liber, která mu byla později snížena na polovinu. A od médií si vysloužil označení největšího šipkařského padoucha.Své si s Pricem užili i další hráči světové špičky – Peter Wright, James Wade nebo Simon Whitlock. U střetu s Darylem Gurneym dokonce musela do akce ochranka. Vlastně by bylo snazší vyjmenovat hráče, kteří se s Pricem do křížku nedostali. Velšan tak stále ztrácí u fanoušků body.„Nejsem jediný šipkař, který projevuje emoce. Je těžké je při hře udržet, je to pro mě přirozené. Lidé si myslí, že se tak chovám, abych rozhodil soupeře. Jim to přitom nevadilo, dokud mě poráželi,“ hájil se Price v rozhovoru pro The Guardian.Kariéra čerstvého šampiona se v jednom detailu protíná i s Českou republikou. Během turnaje PDC v pražských Letňanech totiž Price poprvé na velkém pódiu ukončil leg na nejmenší počet devíti šipek.„Když u nás v Praze hodil svou první devítku v kariéře, šel jsem mu za organizátory pogratulovat. Působí jako takový tvrďák, ale byl dost naměkko,“ nabídl Korda ještě jeden úhel emotivní povahy pětatřicetiletého šipkaře.„Koronavirový“ rok 2020 patřil výhradně Priceovi – možná i proto, že se nemusel před prázdnými hledišti potýkat s negativními reakcemi fanoušků. Vyhrál čtyři velké tituly včetně toho nejcennějšího v londýnské Alexandra Palace a zároveň završil symbolické střídání na šipkařském trůnu.Velšan od svého vstupu na profesionální okruh nezažil jinou světovou jedničku než Michaela van Gerwena. A protože se k tomu nikdo neměl, musel se o změnu postarat sám.„Price měl skvostnou sezonu, jeho vítězství na mistrovství není takové překvapení. Pokud bude mít nadcházející rok podobný, tak ho určitě ukončí jako jednička. Docela mu věřím, je to takový buldok a bude chtít udržet pozici na špici co nejdéle,“ předpovídá Korda.Gezzy Price už dnes asi nelituje, že dal před sedmi lety přednost šipkám před ragbyovou šiškou. Už proto, že jen za poslední dva roky si vydělal na prémiích více než milion liber. „Na začátku kariéry jsem byl dobrý ragbista. Ale ano, nakonec se ze mě stal i docela slušný šipkař,“ podotkl Price. Co slušný – momentálně dokonce nejlepší.\nVít Moravec\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tvrdé vládní potlačování protestů probíhá v Bělorusku už od neděle, od vyhlášení vítězství prezidenta Alexandra Lukašenka ve volbách. Přímo v centru hlavního města Minsk byl i spolupracovník Českého rozhlasu Tomáš Vlach. Průběh protestů líčí velmi dramaticky.",
  "text": "„Obvyklá taktika jednotek OMON (zásahový policejní oddíl, pozn. red.), které jsou teď kolem mne, je, že jezdí v dodávkách s tmavými skly, do kterých pak zatahují lidi. Vždy si najdou někoho, kdo se jim nelíbí. A už jdou na mne. Nevadí, já trochu popoběhnu,“ popisuje Vlach v živém vysílání Plusu. „Už je to dobré,“ dodává po chvíli.Lukašenko v pondělí prohlásil, že demonstranty, které označil za ovce, kdosi po telefonu řídí z Česka, Polska a Velké Británie.„Myslím, že to bylo jen obecné tvrzení, podle kterého nějaké organizace, snad i média, která sídlí v Praze nebo v sousedním Polsku, se hodně angažují. Protesty jsou spontánní. Lidi, které vidím kolem sebe, to nejsou žádní vandalové nebo že by to byla nějaká věková skupina obyvatel. Nic takového. Jsou to lidé všech generací a to tvrzení nemá žádná opodstatnění,“ komentuje Lukašenkova slova Vlach.Lukašenkova slova „o ovcích řízených ze Západu“ už odmítl ministr zahraničí Tomáš Petříček (ČSSD) s tím, že běloruský vůdce nepředložil žádný důkaz.Ve vysílání Plusu a Radiožurnálu to potvrzuje i náměstek ministra zahraničí za ČSSD pro evropské záležitosti Aleš Chmelař. „Na tuto zprávu jsme už reagovali tvrdým odmítnutím, protože žádné státní složky Česka se těchto protestů neúčastnili, neorganizovali je. A proto se proti tomu musíme tvrdě ohradit.“A dodává: „Ministr Petříček také uvedl, že volby nepovažuje za svobodné, a to v tom smyslu, že nebylo všem kandidátům umožněno představit se jako oficiální. Byli zadrženi, někteří z nich jsou ve vězení dosud.“  Spolupracovník Českého rozhlasu Vlach pak vysvětluje i způsob, jak se demonstranti svolávají. „Je to na kanále NEXTA, problém je, že nejde pořádně internet. Takže to chce technické dovednosti, ve kterých je zvlášť mladá generace velmi zdatná. Vždy si najde cestičky, jak se o demonstracích dozvědět,“ popisuje.Naopak státní média se podle Vlacha „tváří, jako by se nic nedělo“. „Vysílají nejrůznější magazíny, třeba o pohraniční stráži. Případně demonstranty označují za agenty Západu nebo zmíněné ovce,“ dodává přímo z Minsku redaktor s tím, že takový přístup státních médií je obvyklý. Celý rozhovor Věry Štechrové ze společného vysílání Plusu a Radiožurnálu najdete v audiozáznamu.   \nVěra Štechrová,  Tomáš Vlach, lup\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Předseda Senátu Miloš Vystrčil (ODS) se v novoročním projevu věnoval zejména pandemii koronaviru. Vzkázal lidem, aby se drželi a nevzdávali se. Vyzval je také, aby se nechali očkovat. Pochválil i vládu za to, jak zvládla jarní vlnu koronaviru. Naopak ji kritizoval za nezvládnutí druhé vlny. Server iROZHLAS.cz přináší kompletní přepis novoročního poselství Miloše Vystrčila, které odvysílal Radiožurnál.",
  "text": "Vážení a milí spoluobčané,osobně považuji za velkou čest, že před Vámi mohu jako zástupce českého Senátu dnes vystoupit a děkuji České televizi, Českému rozhlasu a České tiskové kanceláři, že mi to umožnily. Stejně jako Václav Havel i já jsem přesvědčen o tom, že si své politiky nevolíte proto, aby Vám lhali.Tak tedy popravdě. Již delší čas žijeme v podivné době a nemáme za sebou úplně dobrý rok. Nemohu tedy jinak než začít koronavirovou pandemií.Je pravdou, že příchod zákeřného viru byl rychlý a překvapivý. Vláda dokázala zareagovat na počátku rychle a správně, lidé neváhali přiložit ruku k dílu a první bitvu jsme vybojovali vítězně.Pamatujete? Obětavé šití roušek z látek v domácnosti, rozvoz dezinfekce vlastními auty, neuvěřitelně rychlý až zázračný vývoj českých respirátorů, zásobování jídlem všude, kde bylo potřeba – všechny tyto a další projevy lidské solidarity, odhodlání a vzájemné důvěry pro mě osobně byly jedním z nejsilnějších a nejvíce povzbudivých momentů roku 2020. Děkuji Vám.Na jaře jsme vyhráli první bitvu, koupili jsme si čas, ale bohužel jsme ho nedokázali zúročit a vláda zaspala v bitvě podzimní. Důsledek? Začali jsme o opatřeních vlády pochybovat, důvěra se začala vytrácet.Je třeba to s omluvou a pokorou jasně vyslovit. Vím, že bylo pro vládu těžké přiznat chybu, zvláště když se chovala vlastně tak, jak si lidé přáli.Ale právě o tom je skutečná nebo, chcete-li, pravá politika. V těžkých chvílích se pozná, kdo není pouhý populista a sběrač hlasů, ale kdo je skutečným politikem, kdo je ochoten vzít na sebe odpovědnost a rozhodovat správně a podle svého přesvědčení i za cenu hrozící ztráty popularity.Nyní procházíme další zkouškou. Žádám vládu, aby se mnohem více soustředila na předvídatelnost svých kroků. Pro všechny je nejhorší nejistota. Vláda zavedla protiepidemický systém, tzv. PES. Musí být tedy jasné, co dělá PES dnes a kam „poběží“ zítra, pozítří nebo popozítří. A mělo by být jasně řečeno, proč se tak děje.Navzdory ne vždy včas a koncepčně reagující vládě jsme přesto i dnes v boji s koronavirovou pandemií svědky obrovského a obdivuhodného nasazení statisíců profesionálů i dobrovolníků.I proto bych chtěl znovu vzdát hold a poděkovat nejen zdravotníkům, ale všem, opravdu všem, kteří v boji proti koronavirové pandemii pomáhali a pomáhají, a to i o vánočních svátcích a víkendech, všem, kteří nabídli a nabízejí pomocnou ruku, děkuji.Zároveň také cítím velkou lítost. Lítost nad ztrátou životů našich spoluobčanů, kteří kvůli nemoci covid-19 nebo kvůli dopadům této nemoci na naše zdravotnictví zaplatili cenu nejvyšší. Myslím na zemřelé, jejich pozůstalé a blízké a v duchu se za Vás modlím. Prosím, držte se a nevzdávejte se. Jsme s Vámi.Velmi dobře si také uvědomuji, že pandemie nepřipravuje pouze o životy, nýbrž zároveň přináší statisícům našich obyvatel existenční nebo sociální problémy. Uvědomuji si, že často se v naprosto zoufalé situaci paradoxně mohli ocitnout a ocitli lidé z nás nejodvážnější, lidé na státě nezávislí, nejsvobodomyslnější, lidé, kteří jsou solí naší země.Mám na mysli například živnostníky, malé a střední podnikatele a jejich zaměstnance, lidi z oblasti kultury, z oblasti služeb, z neziskového sektoru. Jejich podnikání, jejich živnosti, jejich umělecká tvorba, nezisková činnost a další typy činností totiž byly nejvíce postiženy vyhlášením stavu nouze a opatřeními, která bohužel omezila základní lidská práva a svobody, jako je například právo podnikat nebo právo svobody pohybu a pobytu a další základní lidská práva.Předpokládám, že celá řada z nás také vnímá nebo přímo zažívá například v důsledku osobní izolace nebo nedostatku společenských kontaktů nárůst vztahových a sociálních problémů.Přestože jako bývalý učitel velmi oceňuji nasazení rodičů a učitelů, kteří se snaží zajistit výuku navzdory značně ztíženým podmínkám, mohou být fatální i dopady pandemie na kvalitu našeho vzdělávacího systému, na kvalitu našeho školství.Není tedy opravdu čas si nyní dokazovat nebo debatovat o tom, kdo je lepší, kdo je pracovitější nebo kdo je manažersky schopnější.Pokud toto nepochopíme, pokud nepochopíme, že být solidární a táhnout za jeden provaz je nyní v našem společném zájmu, pokud nepochopíme, že vychvalováním jedněch a pliváním na druhé ničemu nepomáháme, pokud nepochopíme, že význam a role zejména veřejnoprávních médií je dnes zcela zásadní, pokud nepochopíme, že dnes není čas se za každou cenu trefovat do svého politického soupeře a kritizovat každý jeho krok, pokud toto vše nepochopíme, potom bude naše schopnost se úspěšně se zákeřnou pandemií vypořádat významně oslabena.Jsem přesvědčen, že se jedná o úkol zásadní, možná osudový.Je naší povinností nepřipustit, aby z důvodu státního direktivního omezení základních lidských práv a svobod zkrachovali ti nejodvážnější nebo nejslabší z nás. Je naší povinností nepřipustit narušení našich základních společenských vazeb a vztahů.Pokud by se tak totiž stalo, hrozí, že onemocní také naše duše. Hrozí, že následně můžeme přijít také o to nejcennější – o důvěru ve svobodu a v demokracii, o důvěru ve společenské zřízení, ve kterém již více než 30 let společně žijeme a které již více než 30 let společně vytváříme.Jestliže se nyní rychle ohlédnu zpět, tak vidím, že za těch více než třicet let jsme dokázali jako země, jako národ, úžasné věci.Mám na mysli naši schopnost proměnit totalitní, ekonomicky stagnující stát v pevnou součást demokratického a svobodného světa a vyspělou, ekonomicky silnou, suverénní a svrchovanou zemi. Ano, mám také na mysli fantastické vítězství našich hokejistů v Naganu nebo druhé místo našich fotbalistů na mistrovství Evropy v Anglii. A mám toho také na mysli ještě spoustu dalšího.Sečteno a podtrženo, mám na mysli, že jsme schopný, hrdý, pracovitý a svobodomyslný národ. Mějme to, prosím, na paměti.I proto, prosím, nepropadejme malomyslnosti, podlézavosti, deziluzi nebo pasivitě, které jsou často přiživovány úmyslně šířenými dezinformacemi nebo pomluvami. Přesně na to totiž různí populisté nebo rádoby spasitelé čekají.Rozdělit národ, postavit lidi proti sobě, vyvolat chaos a následně se pasovat do role zachránce a chopit se moci, to je osvědčená metoda. Prosím nenechme se rozeštvat a rozdělit. Nerezignujme ani na tradiční pojetí parlamentní demokracie.Zároveň považuji za důležité zdůraznit, že bychom také neměli zapomínat, že vše, co máme, je dílem nejen naší vlastní odvahy, aktivity, pracovitosti, kreativity a svobodomyslnosti, nýbrž dozajista také plodem židovsko-křesťanských základů evropského prostoru, ve kterém žijeme, a euroatlantických vazeb, které se nám podařilo navázat a upevnit.Ujišťuji Vás, že naši svobodu, prosperitu a bezpečí, v nichž v Evropské unii žijeme, nám závidí prakticky celý svět. Jenom fakt, že polovina z deseti nejvyspělejších zemí světa jsou členy Evropské unie, mluví za vše.V této souvislosti, když budu parafrázovat, se někdy na můj vkus příliš často ptáme co, co pro nás může dalšího udělat Evropská unie, namísto toho, abychom se více ptali na to, co my můžeme udělat pro Evropskou unii. Přemýšlejme více o naší roli.Říká se, že hledáš-li pomocnou ruku, tak tu první máš na konci své paže. Jsem přesvědčen, že v dnešní době to platí dvojnásob. Dnes totiž každý z nás může přispět k překonání koronavirové pandemie, každý totiž může podat pomocnou ruku nejen sám sobě, ale i svému okolí. Stačí k tomu nosit roušku, dodržovat rozestupy a další pravidla. Cestou ke svobodě a většímu bezpečí je i očkování, věřím, že se většina z nás se na tuto cestu očkování, až to bude možné, vydá.Nezapomínejme, prosím, že i hloupost nebo nezodpovědnost mohou zabíjet.Můj předchůdce, ctěný předseda Senátu Jaroslav Kubera, čest jeho památce, často zdůrazňoval, že slušnost není slabost.Víte, pokud chce člověk zachovat věrnost svým zásadám a hodnotám, musí se naučit trpělivě snášet spoustu věcí a musí vytrvale kráčet dál cestou svých povinností.Na této cestě mu přitom někdy dodává sílu pouze naděje, že mu snad čas dá jednou za pravdu. A pokud se tak nestane? Potom člověku pořád zbývá vědomí a přesvědčení, že jeho vlastní ambice a touhy mají jenom malý význam oproti významu hodnot, které prosazuje a hájí. A to přece stojí za to.Ve svém životě mám velké štěstí, že mi čas dal již několikrát za pravdu. Velmi si toho vážím a snažím se to přijímat s pokorou a vděčností. A všem, kteří mě na té mojí cestě povinností podporovali a podporují, děkuji. Zvláště potom děkuji své rodině a senátorkám a senátorům.Vážení a milí spoluobčané, do nového roku 2021 nám přeji, abychom dokázali brát vážně názory druhých a abychom třeba i „díky“ koronaviru nebo i kůrovci konečně pochopili a přijali za své, že příroda je oproti nám lidem mnohem mocnější a silnější a že je v našem bytostném zájmu ji respektovat a chránit.Přeji nám, abychom konečně vzali vážně, že naše případné omyly a přehmaty ovlivní nejen naši budoucnost a také budoucnost našich potomků, aniž by o tom oni mohli nebo měli možnost jakkoliv rozhodnout.Přeji nám všem zdraví, ohleduplnost, pokoru a sílu pomáhat si navzájem a prosím nezapomínejme, že slušnost není slabost.Vážení a milí, přeji nám všem boží požehnání a šťastný rok 2021.\npj, cen\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Otevřít, zavřít, otevřít. Americko-kubánské vztahy jsou v posledních několika letech jako na houpačce.",
  "text": "Dlouhé dekády zamrzlý postoj mezi dvěma znepřátelenými zeměmi začal před šesti lety nečekaně rozehřívat někdejší prezident Barack Obama, aby je o dva roky později jeho následovník Donald Trump znovu poslal k ledu.Za měsíc se do Bílého domu chystá nový nájemník, demokrat Joe Biden, který v mnoha ohledech hodlá navázat na kroky svého stranického předchůdce. V případě Kuby a jejího opětovného rozvolňování si ale musí dát velký pozor.Není mnoho míst za hranicemi USA, které mohou mít vliv na americké volby. Komunistický ostrov uprostřed Karibiku k nim ale patří. Ve Spojených státech, přesněji ve floridském Miami, žije mnoho Američanů kubánského původu, kteří dění na ostrově bedlivě sledují a příčí se jim představa bratříčkování s nenáviděným režimem, kvůli němuž opustili – mnohdy dramaticky – své rodiště i příbuzné.Joe Biden tak stojí před nemalou výzvou: jak s Kubou znovu navázat vřelejší vztah, aniž by v příštích prezidentských volbách neodepsal Floridu pro demokratické kandidáty.Biden plánuje vydat se podobnou cestou, kterou v roce 2014 nakročil Obama. Kuba a Spojené státy tehdy po více než 50 letech navázaly diplomatické vztahy, znovu otevřely své ambasády v Havaně a Washingtonu, uvolnily podmínky pro americké turisty a mimo jiné zavedly i pravidelné lety mezi oběma zeměmi.Hospodářské embargo sice Obama nezrušil, ani nemohl, to může jen Kongres, ale značně využíval svých prezidentských pravomocí k podpoře obchodních aktivit, na něž se zákaz nevztahoval.Za jeho vlády se na Kubě otevřela řada nových restaurací, IT firem, objevili se umělci či módní návrháři, kteří těžili z boomu amerických návštěvníků.Navzdory oteplování vztahů a viditelnému přísunu peněz na Kubu si však první černošský prezident Spojených států vysloužil kritiku, že režimu podává pomocnou ruku, aniž by dostal cokoli na oplátku. Omezená svoboda slova, porušování lidských práv i zadržování politických vězňů zůstávaly ve stejně tristním, ne-li horším stavu než před uvolněním.V roce 2017, po nástupu Donalda Trumpa, Spojené státy mnohé z Obamových kroků zrušily a v sankcích vůči ostrovu naopak přitvrdily. Skončily lety i vyhlídkové plavby, řada podniků bez turistů nepřežila.Navíc se zpřísnily podmínky pro posílání takzvaných remitencí, peněz, které v USA usazení Kubánci posílají domů a jež jsou pro tamní ekonomiku důležitým zdrojem příjmů.Na Kubě se znovu rozrostly fronty na jídlo, které mnozí místní pamatují z těžkých 90. let. Pandemie koronaviru a uzavření ostrova turistům ze zbytku světa situaci samozřejmě nikterak nepomohly. Ostrov navíc přišel o část podpory z Venezuely, která sama balancuje nad propastí krachu. Kuba nyní zažívá jednu z dalších mimořádných hospodářských krizí v historii. Uvolnění sankcí by přidušené ekonomice pomohlo, tamní režim by ho ale neměl dostat zadarmo.Před Bidenem je tak dilema. Aby demokraté definitivně neztratili voliče v důležité Floridě, musely by vstřícnější přístup Spojených států k ostrovu doprovázet i podobně vstřícné kroky komunistické garnitury. Donutit kubánský režim k zásadnějším ústupkům se ale dosud nepodařilo nikomu.Autorka je publicistka.\nLeona Šmelcová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na Blízkém východě panují ze zvolení Joea Bidena prezidentem smíšené pocity. Pro Izrael představoval Donald Trump splněný sen. Odstoupil od jaderné dohody s Íránem a uvalil na něj tvrdé sankce, uznal Jeruzalém za izraelské hlavní město, přemístil tam americké velvyslanectví, uznal Golanské výšiny za izraelské území a připravil mírový návrh, který Izraeli umožňoval anektovat třetinu Západního břehu Jordánu i část východního Jeruzaléma.",
  "text": "Trump také nechal zlikvidovat nebezpečného velitele íránských Revolučních gard Kásema Solejmáního a zprostředkoval dohody o normalizaci vztahů mezi Izraelem a Spojenými arabskými emiráty, Bahrajnem a Súdánem.Trumpův význam pro Izrael byl obrovský. Není divu, že jeho znovuzvolení podporovaly dvě třetiny Izraelců.Joe Biden tak velkorysý nebude, i když nemá v plánu zrušit všechny Trumpovy kroky – přinejmenším nehodlá přestěhovat ambasádu zpátky do Tel Avivu a zřejmě také neodvolá uznání Golan.Pro Izrael i arabské země, které mají z íránské atomové zbraně stejné obavy, je nejhorší noční můrou Bidenův záměr obnovit americký podpis pod mezinárodní dohodou o íránském jaderném programu.Teherán po Trumpově odstoupení od smlouvy začal její ujednání porušovat a značně se přiblížil bodu, kdy dokáže vyrobit jadernou zbraň během několika měsíců. Podle Bidenových poradců však obnova podpisu nebude automatická a Biden bude mít podmínky. To ale nikterak nezmenšuje obavy Izraele a Bidenovo rozhodnutí tak zvýší pravděpodobnost izraelského úderu na íránské jaderné továrny.Podle různých zdrojů Trump před svým lednovým odchodem z Bílého domu plánuje kroky, které jeho dosavadní postup stvrdí a ztíží Bidenovi jeho změnu. Údajně plánuje vyhlašovat každý týden nové protiíránské sankce.K Bidenovi vzhlížejí s nadějí pouze Palestinci, k nimž Trump zaujal nejtvrdší postoj ze všech amerických prezidentů. Od uznání Jeruzaléma za izraelskou metropoli palestinská samospráva Trumpovu vládu bojkotuje a odmítá jednat o vlastním státě i spolupracovat s Izraelem.Trump jako první americký prezident samosprávu potrestal za podporu terorismu a zastavil jí veškerou finanční pomoc a zrušil její zastoupení ve Washingtonu. Přestal přispívat i Úřadu OSN pro palestinské uprchlíky.Joe Biden má v plánu všechny Trumpovy kroky vůči Palestincům zvrátit a obnovit spolupráci, finanční pomoc i palestinské zastoupení v Americe. Předseda samosprávy Mahmúd Abbás proto vyjádřil ochotu obnovit vztahy i spolupráci s Izraelem a znovu jednat o míru – ale pouze od bodu, kde jednání skončila za Baracka Obamy.Biden navíc „musí“ vrátit americké vyslanectví do Tel Avivu a odvolat Trumpovo uznání Jeruzaléma za hlavní město Izraele. To ale Biden neudělá, a tak je otázka, jestli bude Abbásovi stačit obnova vztahů a finanční pomoci, anebo bude trucovat dál.Biden ale pravděpodobně odloží Trumpův mírový návrh, který Palestinci odmítli. Vzhledem k obtížné situaci na americké půdě však izraelsko-palestinský konflikt jistě nebude Bidenovou prioritou.S nástupem Joea Bidena se změní celý Blízký východ, ale řada kroků Donalda Trumpa zůstane natrvalo. Na rozdíl od jiných oblastí měla jeho politika vůči Izraeli a Palestincům velmi pozitivní dopad.Autorka je komentátorka Českého rozhlasu\nGita Zbavitelová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ani gól Antonína Baráka nepomohl k záchraně Lecce, kde český fotbalový reprezentant hostoval z Udine. Po prohře 3:4 s Parmou doprovodí Lecce do druhé ligy již jisté sestupující Brescii a Spal. Záchranu slaví FC Janov, který zvítězil 3:0 nad Veronou. Nejlepším střelcem italské ligy se díky 36 brankám stal Ciro Immobile z Lazia Řím.",
  "text": "Lecce, které mezi elitu postoupilo teprve loni, potřebovalo doma zvítězit a doufat, že Janov nezíská víc než bod. Už po 25 minutách však prohrávalo 0:2.V závěru první půle nejprve Barák hlavou snížil a poté Meccariello vyrovnal, avšak divoký zápas nakonec skončil vítězstvím hostů 4:3.Lecce by navíc nepomohl ani plný bodový zisk, neboť Janov si doma i díky dvěma Sanabriovým gólům poradil s Veronou snadno 3:0, ačkoli dohrával v devíti. Při remíze 1:1 s FC Turín nebyl znovu ani na lavičce Boloni záložník Ladislav Krejčí. Fotbalisté posledního Spalu se s nejvyšší soutěží rozloučili domácí prohrou 1:3 s Fiorentinou.Immobile díky 36 gólům získal i Zlatou kopačku pro nejlepšího střelce evropských lig. Polský kanonýr Bayernu Mnichov Robert Lewandowski dal o dva góly méně, třetí Portugalec Cristiano Ronaldo zaznamenal v dresu mistrovského Juventusu Turín 31 branek.Italská fotbalová liga - 38. kolo:Spal Ferrara - Fiorentina 1:3 (39. D'Alessandro - 30. Duncan, 89. Kouamé, 90.+4 Pulgar z pen.), Boloňa - FC Turín 1:1 (18. Svanberg - 66. Zaza), FC Janov - Hellas Verona 3:0 (13. a 25. Sanabria, 44. Romero), Lecce - Parma 3:4 (40. Barák, 45. Meccariello, 68. Lapadula - 11. vlastní Lucioni, 24. Caprari, 52. Cornelius, 66. Inglese), Sassuolo - Udine 0:1 (53. Okaka).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Daňový balíček, který sněmovna schválila hlasy ANO, občanských demokratů, hnutí Svoboda a přímá demokracie, KSČM a nezařazených z Trikolóry, by ve své současné podobě významně prohloubil již beztak obří deficit státního rozpočtu. Nezbývá než doufat ve smysluplné změny zákona v Senátu, které sněmovna snad přijme.",
  "text": "ODS i premiér a šéf ANO Andrej Babiš argumentují, že díky zrušení superhrubé mzdy a zavedení rovné daně ve výši 15 procent pro většinu občanů plus zdanění vysokých příjmů sazbou ve výši 23 procent budou mít lidé o tisíce korun více v peněženkách.Jenže ony tisíce navíc v peněženkách budou chybět státu, protože ani jedna ze stran, které daňovou změnu prosadily, zároveň nepřišla s návrhem, jak chybějící peníze státu nahradit. Stát, pokud se nebude dál zadlužovat, tak nebude schopný poskytovat celou řadu služeb a financovat celou řadu projektů, což budou muset občané nakonec zaplatit z vlastních peněženek. Je to forma privatizace státu.Ze strany Babiše jde jen o pokračování populistické politiky. Blíží se volby. Zatímco o starší, spíše levicově zaměřené občany se už postaral v podobě zvyšování penzí i jednorázových příspěvků k důchodům, potřebuje k lepšímu výsledku, než jaký v současnosti předpovídají průzkumy, získat zpět alespoň část voličů, kteří od něj utekli po jeho obratu doleva okolo roku 2015.Jak se obří dluh, který se snížením daní dál zvětší, zaplatí, je Babišovi, zdá se, jedno. Pandemie nemoci covid-19 otevřela fiskální stavidla a další stamiliardové dluhy, jak zřejmě doufá, se tak schovají v už těch existujících.ODS je ale jiný případ. Její podpora pro daňový balíček byla do značné míry založena na ideologii. Patnáctiprocentní daň prý slíbila voličům, teď slib splnila.Potíž je v tom, že ke splnění takového slibu by měla být ODS u moci, aby zároveň mohla prosadit úspory a nové daně, které alespoň částečně pokryjí ztráty státní pokladny. Strana, která neodpovědně naseká státu obří dluhy, se těžko může označovat za konzervativní. Ve skutečnosti ODS jen pomohla vypustit z láhve džina, v jehož pomoc Babiš doufá v příštích volbách.ODS se pokoušela stát osekat už po finanční krizi z roku 2008. Tehdy její škrty v rozpočtu a propouštění státního úřednictva nakonec přispěly k jejímu pádu a k voličským ziskům ČSSD, která to dokázala zužitkovat. Třeba v podobě úspěšné kampaně proti nemocničním poplatkům.ODS je ale zřejmě nepoučitelná. Stačilo by přitom, aby se rozhlédla po Evropě. Zjistila by, že žádná západní demokracie se snižováním daní takto neexperimentovala ani v okamžicích největšího neoliberálního poblouznění, a když už, hledaly se příjmy pro stát jinde. Stát totiž plní důležité funkce, a i když na provozu toho českého se jistě leckde dá ušetřit, stomiliardová sekera způsobená novým daňovým balíčkem je spíše jeho neodpovědná sabotáž.Stát to u nás obecně nemá lehké. Babiš si začal privatizovat jeho určité části do svých rukou už během své první vlády, kterou nechal prezident vládnout půl roku v demisi. Obsadil ministerstva a další státní instituce svými lidmi, později ještě pro jistotu rozmělnil služební zákon, který kariérní úředníky chránil před politickou mocí.Výsledkem bylo, že když neoficiální verze auditů Evropské komise varovaly před jeho konfliktem zájmů a požadovaly ukončení dotací Agrofertu, ministerstva a další státní instituce šly Babišovi na ruku a dotace byly dál vypláceny z peněz českých daňových poplatníků.ODS teď pomohla prosadit svoji vlastní verzi privatizace státu. Netřeba snad ani dodávat, že nejvíc odnesou neschopnost zchudlého státu financovat různé služby a projekty ti nejchudší a nejvíce se budou radovat ti nejbohatší. K těm patří i současný premiér.Autor působí na New York University Prague\nJiří Pehe\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Poté, co si vládnoucí Právo a spravedlnost (PiS) v Polsku úspěšně podrobilo veřejnoprávní média, už několik let slibuje, že „něco“ udělá i s médii soukromými. Podle nejnovějších zpráv by k tomu mělo dojít v nejbližší době.",
  "text": "Právu a spravedlnosti leží v žaludku největší soukromá televizní stanice, nejčtenější bulvár i největší liberální deník. Ti všichni jsou otevřeně kritičtí vůči vládnoucí straně. Že je možné si podřídit i značnou část soukromých médií, ukázal už Viktor Orbán v Maďarsku, kde řadu z nich odkoupili podnikatelé úzce spjatí s vládnoucí stranou Fidesz.PiS by také rádo rozbilo soukromou mediální scénu. Nemluví už o „repolonizaci“ médií, tedy o nuceném prodeji části akcií vlastněných zahraničními firmami v polských mediálních koncernech, jak tomu bylo ještě před pár lety. Teď hovoří o „dekoncentraci“.Plánovaná legislativa by se měla opírat o více než 30 let starý francouzský zákon, který určoval, jaký podíl trhu mohou jednotlivá média mít. Zároveň ohraničil možný podíl zahraničních investorů v jednotlivých společnostech. Háček tkví v tom, že dle současné evropské legislativy se tento zákon netýká investorů z Evropské unie.Jestliže politici PiS hřímají, že si nenechají diktovat názory německým kapitálem, který sehrává značnou roli na polském mediálním trhu, jde především o plané fráze. Takové řešení by nebylo možné zavést bez přímého konfliktu s evropskou legislativou. Ani bez potyčky se Spojenými státy.Jasně to ukázala americká velvyslankyně v Polsku Georgette Mosbacherová. Na Twitteru napsala, že nucená fragmentace médií omezí svobodu slova, protože přežijí pouze státní a malá média. Dodala, že jestliže budou investoři nuceni odprodávat své akcie, budou hledat jiné trhy. A to podle velvyslankyně není dobré klima pro investice, ale spíše cenzura.Mosbacherová by se samozřejmě do celé aféry nevložila, pokud by nešlo o americký zájem. Ten je v polské mediální sféře značný. Opoziční televize TVN patří americké firmě Discovery.Zatímco koncern KKR, který má blízko k Republikánské straně, vlastní většinový podíl v mediálním domě Ringier Axel Springer, vydavateli řady klíčových polských médií.PiS, které od svého převzetí moci vede konflikt s Evropskou unií o porušování demokratických mechanismů a lidských práv, teď svou zahraniční politiku staví především na alianci se Spojenými státy.Bude-li PiS chtít prosadit změny v médiích tak, jak se proslýchá, zadělává si na další z řady mezinárodních skandálů. Strana ví, že Unie bude protestovat, ale reálně mnoho nezmůže. Jak už ukázalo několik vleklých byrokratických řízení proti Polsku.Ovšem širší mezinárodní tlak může donutit PiS obrátit. Příkladem je zákon z roku 2018, který měl trestat až třemi lety odnětí svobody kohokoliv, kdo by Polákům připisoval podíl na nacistických zločinech během 2. světové války.Pobouření, zejména ze strany USA a Izraele, bylo tehdy natolik silné, že PiS legislativu upravilo.Každá demokracie potřebuje svobodná média, která budou kontrolovat ty u moci. Ne naopak. PiS má možná pravdu, že opoziční média vedou proti vládní straně vyhrocenou kampaň.Ale nestalo by se tak, kdyby z veřejnoprávních médií PiS neudělalo nástroj své nepokryté propagandy. „Dekoncentrovat“ by tak nepotřebovala média soukromá, ale především ta státní. Aby opět plnila veřejnoprávní funkci.Autorka je komentátorka serveru A2larm\nVeronika Pehe\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tropická bouře Isaias v Karibiku zesílila poblíž Baham na hurikán. Informovalo o tom ve čtvrtek americké Národní středisko pro hurikány (NHC). Bouře už způsobila výpadky elektřiny a záplavy v Portoriku a Dominikánské republice, informovala agentura AP.",
  "text": "Varování před hurikánem platí pro centrální a jihovýchodní části Baham. Hurikán je nyní přes 100 kilometrů od ostrova Great Inagua a doprovází ho vítr o rychlosti až 130 kilometru za hodinu.Na Portoriku a v Dominikánské republice už živel způsobil výpadky elektřiny, záplavy a menší sesuvy půdy. Na Portoriku se některé ulice proměnily v řeky a bouře také vyvrátila několik stromů a sloupů elektrického a telefonního vedení. Nezačleněné území USA se přitom ještě zcela nevzpamatovalo z předchozích hurikánů a zemětřesení.Hurikán by se měl přehnat přes Bahamy v pátek a v sobotu, kdy by se měl přiblížit i k Floridě. V částech souostroví jsou přitom ještě stále patrné stopy po loňském ničivém hurikánu Dorian.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Polský skokan na lyžích Kamil Stoch vyhrál v Innsbrucku třetí díl Turné čtyř můstků. Před finále v Bischofshofenu se dostal do průběžného vedení a útočí na třetí celkový triumf v prestižní minisérii v kariéře. Druhý v Innsbrucku skončil Slovinec Anže Lanišek a třetí byl loňský vítěz Turné Polák Dawid Kubacki, který je celkově druhý.",
  "text": "Jediný český zástupce v závodu na Bergiselu Viktor Polášek ve vyřazovacím souboji prohrál s lídrem Světového poháru Halvorem Egnerem Granerudem a obsadil 45. místo. Norovi se závod nevydařil, skončil až patnáctý a přišel o vedení v Turné. V průběžném pořadí klesl na třetí místo.\nNevedlo se ani dosud druhému muži průběžné klasifikace Němci Karlu Geigerovi. Vítěz úvodního závodu v Oberstdorfu skončil o místo za Granerudem a hned za ním je i celkově.Třiatřicetiletý Stoch vede Turné před Kubackým o 15,2 bodu. Pokud náskok v Bischofshofenu neztratí, naváže na celkové vítězství z let 2017 a 2018.Svěřenec českého kouče Michala Doležala Stoch vedl po prvním kole o sedm desetin bodu před Lanišekem. Třetí byl Japonec Rjoju Kobajaši. Ve druhém kole přidal Stoch dva a půl metru, skočil 130 a vyhrál jasně o dvanáct bodů.„Cítím se fantasticky, byl to dobrý den pro mě i celý tým. Tohle je jeden z mých oblíbených můstků a bylo pěkné předvést tu dva tak dobré skoky,“ radoval se Stoch. Jeho neúspěšní rivalové naopak po ztrátě pozic lamentovali.„V Innsbrucku nikdy nejsou férové podmínky. Ještě jsem tu neměl dobrý závod, každý rok je to stejné,“ zlobil se Granerud, který před finále ztrácí na lídra přes 20 bodů. „Tohle nebyl závod, jaký jsem čekal. Je prakticky po nadějích a je to frustrující,“ litoval Geiger, který je o další čtyři body zpět.Někdejší juniorský mistr světa Polášek skákal v prvním kole v poslední dvojici, dopadl na 111,5 metru a prohrál s Granerudem o pět metrů. „Viktor se o krůček lepší každým skokem. Trápí nás ale nájezdová rychlost. Jak moc chce, tak malinko zatvrdne, tlačí lyžemi moc do hran a má strašně pomalou nájezdovou rychlost. Od toho se odvíjí i technika a plynulost na hraně,“ řekl trenér František Vaculík.„Na nájezdu hrozně ztrácím. Jedu o kilometr a půl pomalejc, přijdu tím třeba o čtyři pět metrů,“ řekl třiadvacetiletý rodák z Nového Města na Moravě Polášek a dodal: „Uděláme, co bude v našich silách, aby to bylo v Bischofshofenu lepší.“Čestmír Kožíšek neprošel v sobotu kvalifikací. Roman Koudelka kvůli poraněnému koleni odjel již po kvalifikaci v Ga-Pa domů.Po pondělním dnu volna bude v Bischofshofenu v úterý na programu kvalifikace a 69. Turné vyvrcholí středečním závodem.Závod SP a Turné čtyř můstků ve skocích na lyžích v Innsbrucku (Rakousko):1. Stoch (Pol.) 261,6 b. (127,5+130 m), 2. Lanišek (Slovin.) 249,6 (127,5+123,5), 3. Kubacki 248,3 (126+127), 4. Žyla (oba Pol.) 246,2 (126,5+124,5), 5. J. Sato (Jap.) 245,6 (126,5+130), 6. Eisenbichler (Něm.) 245,0 (120,5+128,5), 7. R. Kobajaši (Jap.) 244,3 (132+123), 8. Kraft 243,5 (121+127), 9. Hayböck (oba Rak.) 242,5 (127,5+123), 10. Deschwanden (Švýc.) 240,6 (124,5+126,5), ...45. Polášek (ČR) 94,0 (111,5).Průběžné pořadí Turné (po 3 z 4 závodů): 1. Stoch 809,9 b., 2. Kubacki 794,7, 3. Granerud (Nor.) 789,3, 4. Geiger (Něm.) 785,2, 5. Eisenbichler 776,5, 6. Lanišek 770,4, ...45. Polášek 286,6, 53. Kožíšek 190,8, 59. Koudelka (oba ČR) 94,7.Průběžné pořadí SP (po 10 z 28 závodů): 1. Granerud 746, 2. Eisenbichler 584, 3. Stoch 408, 4. Kubacki 381, 5. Žyla 358, 6. Lanišek 350, ...61. Polášek 4, 64. Kožíšek 2.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kvůli případu slovenského policejního exprezidenta Milana Lučanského odstupuje generální ředitel vězeňské a justiční stráže Milan Ivan. Oznámil to ve středu na tiskové konferenci, kde společně s ministryní spravedlnosti sdělili více informací k Lučanského pokusu o sebevraždu. Ten se pokusil ukončit svůj život v úterý ve vazbě v Prešově na východě Slovenska, jeho zdravotní stav je kritický.",
  "text": "Milana Lučanského našla vězeňská stráž během výdeje jídla krátce po půl páté odpoledne. Poté se ho do příjezdu sanitky pokoušela oživit dýcháním z úst do úst a rovněž s pomocí defibrilátoru. Oživit se ho podařilo až záchranářům, kteří ho převezli do prešovské nemocnice.Ivan dále upřesnil, že se policejní exprezident pokusil ve své cele oběsit na teplákové bundě. Vězeňská stráž podle Ivana nepochybila, přesto se rozhodl rezignovat.„Předběžné závěry a kamerové záznamy jednoznačně potvrzují naše tvrzení, že tam nebylo cizí zavinění a příslušníci ústavu Prešov neselhali, nezanedbali žádnou podstatnou povinnost,“ prohlásil ředitel vězeňské a justiční stráže.Podle agentury TASR rovněž uvedl, že čtyřiadvacetihodinové kamerové sledování obviněných na celách není ze zákonných důvodů možné. Stráž celu kontrolovala každých 30 minut. Psychologická ani psychiatrická vyšetření podle Ivana u Lučanského sebevražedné sklony nepotvrdily.Ministryně spravedlnosti Mária Kolíková uvedla, že Lučanský byl dřív v Trenčíně hospitalizován i na psychiatrii. Zároveň oznámila, že zřídí nezávislou komisi, která Lučanského pokus o sebevraždu prošetří.Generální prokurátor Maroš Žilinka oznámil, že v případě pokusu o sebevraždu Lučanského zahájil vyšetřování. Jeho úkolem bude zjistit, zda vězeňská stráž skutečně neporušila předpisy, a také posoudit okolnosti události. Žilinka zároveň popřel zprávy, které kolují v médiích, o údajné mozkové smrti bývalého policejního prezidenta. Ten je podle něj v kómatu.První informace o pokusu o sebevraždu Milana Lučanského ministerstvo spravedlnosti sdělilo v úterý večer. Uvedlo tehdy, že zdravotní stav policejního exprezidenta je kritický.Ministerstvo spravedlnosti už v polovině prosince muselo vysvětlovat spekulace médií o tom, že se Lučanský ve vazbě o sebevraždu pokusil. Utrpěl tehdy zranění v oblasti oka. Ministerstvo tvrdilo, že šlo o nehodu při cvičení.Ve středu podle serveru aktuality.sk šéfka resortu uvedla, že první zranění bývalého policejního prezidenta nebylo považováno za pokus o sebevraždu, jelikož tomu nenasvědčovaly tehdejší okolnosti. S ohledem na současnou situaci to podle ní pokus být mohl, nemůže to však potvrdit.Lučanský je podle Denníku N podezřelý z přijetí úplatků ve výši přes půl milionu eur (13,2 milionu korun) za krytí podvodů již stíhaného podnikatele. List dříve uvedl, že Lučanský je obviněn také v případu, ve kterém policie výměnou za úplatek v minulosti nestíhala synovce tehdejšího ministra hospodářství.Lučanský rezignoval na post policejního prezidenta letos v létě po nástupu kabinetu premiéra Igora Matoviče. V roce 2018 Lučanský vystřídal v čele policie Tibora Gašpara, který byl dříve – patrně v jiných kauzách – rovněž obviněn a jehož soud také poslal do vazby.Slovenská policie letos postupně zadržela a obvinila z různých deliktů včetně korupce více než desítku soudců. Stíhání čelí mimo jiné i někdejší šéf elitní složky prokuratury či někdejší vedení policie.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Útočník Manchesteru United Edinson Cavani dostal za použití výrazu „negrito“ na instagramu zákaz startu ve třech zápasech a pokutu 100 000 liber (téměř tři miliony korun). Anglická fotbalová asociace označila jeho příspěvek za urážlivý a nevhodný. Uruguayský hráč jím podle ní poškodil reputaci fotbalu.",
  "text": "Cavani po povedeném ligovém zápase 29. listopadu v Southamptonu, v němž dvěma góly a asistencí zařídil vítězný obrat na 3:2, reagoval na sociální síti na chválu a připojil španělské slovo „negrito“ (černoušek).To může v určitém kontextu vyznít urážlivě a rasisticky, ale podle Manchesteru United je v Jižní Americe vnímáno jinak a znamená přátelské oslovení, podobné anglickému termínu „mate“ (kámo).Třiatřicetiletý Cavani se omluvil a příspěvek smazal. Klub se jej už dříve zastal a zdůraznil, že za tím nebyl žádný špatný úmysl.Asociace hráče přesto potrestala. Cavani bude druhému týmu ligové tabulky chybět v utkání Premier League proti Aston Ville, semifinále Ligového poháru proti Manchesteru City a zápase Anglického poháru proti Watfordu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na jaře se spolu s první vlnou koronaviru objevily otázky, jakým způsobem virus doléhá na těhotné. Zatímco tehdy bylo pochopitelně málo dat, dnes jsou výsledky přesvědčivější – a pesimističtější.",
  "text": "The New York Times zveřejnily výsledky studie americké vládní agentury Centrum pro kontrolu a prevenci nemocí. Ta zkoumala přes 400 tisíc žen covid pozitivních mezi 15 a 44 roky, které vykazovaly symptomy onemocnění, přičemž 23 tisíc z nich bylo těhotných.Zatímco před časem se jen předpokládalo, že těhotným ženám by mohlo hrozit větší riziko, teď je tento předpoklad potvrzený: u těhotných pacientek byla podle studie 1,7krát vyšší pravděpodobnost úmrtí než u netěhotných. U těhotných žen byla také třikrát vyšší pravděpodobnost, že skončí na jednotce intenzivní péče, a 2,9krát vyšší pravděpodobnost, že budou muset být napojeny na plicní ventilátor.Menší studie, kterou vydalo taktéž Centrum pro kontrolu a prevenci nemocí, uvedla, že je rovněž mírně zvýšené riziko předčasného porodu (12,9 procenta ve srovnání s 10,2 procenta v celkové populaci).Studie ukázaly, nakolik je podstatné, aby se těhotné ženy zaměřily na preventivní opatření – vyhýbaly se větším skupinám lidí a nosily roušky či respirátory. V těchto opatřeních hraje velmi důležitou roli práce.Podle průzkumu britské organizace Pregnant Then Screwed bojující proti diskriminaci spojené s mateřstvím, do kterého se zapojilo přes pět tisíc těhotných žen pracujících mimo domov, se více než polovina z nich necítila v zaměstnání bezpečně.Zakladatelka organizace Joeli Brearleyová výsledky okomentovala pro deník Guardian: podle ní se ženy mnohdy obávají ozvat a požadovat větší bezpečnost, protože se bojí ztráty místa. Ve výsledku jsou tak nuceny volit mezi vlastním zdravím a živobytím.V Česku vydala vláda výzvu, aby soukromé firmy i státní organizace umožnily svým zaměstnancům home office, pokud je to vzhledem k druhu práce a podmínkám možné. Konečné rozhodnutí je však na vedení firem, vláda nemůže práci z domova jednoznačně nařídit. Home office se ukazuje jako účinné preventivní opatření proti šíření koronaviru, ale pokud se zaměstnavatelé rozhodnou, že ho nevyužijí, žádné sankce jim za to nehrozí.Navíc se v tomto případě bavíme jen o těch ženách, které možnost práce z domova mají. Existuje spousta těch, které pracují v profesích, jež home office neumožňují. A pokud jsou navíc těhotné, mohou být vystaveny značnému zdravotnímu riziku.Data v této oblasti chybí, ale například předseda Českomoravské konfederace odborových svazů Josef Středula uvedl, že v Česku existují firmy, které přikazují pracujícím, aby nepoužívali aplikaci eRouška nebo se nezapojovali do trasování kontaktů. Tyto firmy má začít kontrolovat Státní úřad inspekce práce.Oproti jarním cynickým konstatováním, že „mladší ročníky“ mají obvykle lehký průběh nákazy, se skupiny těch, kteří se mohou potýkat s vážnými následky, rozšiřují. V případě těhotných žen je celá záležitost o to komplikovanější, že si mnohdy nemohou dovolit ztratit příjem, a tak v potenciálně nebezpečných podmínkách zůstávají. Spolu s alarmujícími čísly nakažených se však protěžování produktivity a ekonomického růstu na úkor zdraví a života ukazuje mnohem nelidštější než kdy jindy.Autorka je dramaturgyně a scenáristka\nKlára Vlasáková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hokejisté Mladé Boleslavi porazili ve 30. kole extraligy Brno 3:0 a bodovali v šestém zápase v řadě. Všechny branky vstřelil domácí tým při nestandardním počtu hráčů na ledě. První dva góly dali Bruslaři v přesilových hrách, třetí přidali při soupeřově hře bez brankáře. Dvěma góly se na výhře Středočechů podílel útočník David Šťastný, druhé čisté konto v sezoně udržel Jan Růžička.",
  "text": "V první třetině zápasu byli aktivnější domácí hokejisté, a to i díky dvěma přesilovým hrám. Ani jednu z nich ale nevyužili.Skóre se měnilo poprvé ve 23. minutě, kdy domácí využili svou třetí přesilovku v zápase zásluhou povedené teče Aldersona.V hlavní roli zbytku třetiny pak byla boleslavská vánoční posila Claireaux. Francouzský reprezentant se nejprve proháčkoval do zakončení až před brankáře Vejmelku, v další přesilové hře pak trefil tyčku.Další využitou přesilovku si domácí přichystali na úvod třetí třetiny. Tentokrát se prosadil i se šťastným odrazem puku od jednoho z brněnských hráčů i Vejmelkovo rameno Šťastný.Se svými spoluhráči přestál i přesilovku soupeře povýšenou odvoláním gólmana. V samotném závěru upravil na konečných 3:0 při pokračující power play Šťastný, který si tak připsal již 16. gól v sezoně.Hokejisté Plzně zvítězili na ledě Litvínova 3:0 a utnuli tak sérii pěti porážek, během níž si připsali pouze dva body.Na začátku deváté minuty vstřelil vítězný gól útočník Luboš Rob, ve třetí třetině přidali pojistky další útočníci Filip Suchý a Petr Straka. Brankář Dominik Pavlát vychytal díky 27 úspěšným zákrokům své první čisté konto v extralize.Karlovy Vary vyhrály v Českých Budějovicích 4:3 a uspěly ve třetím utkání v řadě. Motor si naopak připsal pátou porážku v řadě a ani ve dvanáctém domácím utkání v sezoně nedokázal získat tři body.Rozhodující náskok si Západočeši vypracovali ve druhé třetině, ve které vstřelili tři branky. Karlovy Vary si tak venku připsaly jubilejní desátou výhru v sezoně.30. kolo hokejové extraligy:BK Mladá Boleslav - HC Kometa Brno 3:0 (0:0, 1:0, 2:0)Branky a nahrávky: 23. Alderson (Claireaux, Bernad), 43. D. Šťastný (Ševc, Jääskeläinen), 60. D. Šťastný. Rozhodčí: Hejduk, Obadal - Kajínek, Votrubec. Vyloučení: 3:7. Využití: 2:0. Bez diváků.HC Sparta Praha - HC Vítkovice Ridera 4:1 (1:0, 1:0, 2:1)Branky a nahrávky: 4. Rousek (Mikliš, Sobotka), 21. R. Horák (Řepík, M. Jandus), 51. M. Sukeľ (Polášek, Dvořáček), 60. Pech (Řepík, Říčka) - 42. Fridrich (Štencel). Rozhodčí: Jeřábek, Pražák - Lhotský, J. Svoboda. Vyloučení: 4:4. Bez využití. Bez diváků.HC Verva Litvínov - HC Škoda Plzeň 0:3 (0:1, 0:0, 0:2)Branky a nahrávky: 9. Rob (Malát), 49. F. Suchý (Stach), 57. P. Straka. Rozhodčí: Kika, Micka - Ganger, Klouček. Vyloučení: 6:4, navíc V. Hübl - Gulaš oba 10 min. Bez využití. Bez diváků.Madeta Motor České Budějovice - HC Energie Karlovy Vary 3:4 (1:1, 0:3, 2:0)Branky a nahrávky: 12. Z. Doležal (Pýcha, Forman), 54. Z. Doležal (Suchánek), 56. Pýcha (D. Voženílek, Venkrbec) - 19. Koblasa (Skuhravý), 26. Kohout (Černoch, M. Rohan), 28. Flek (D. Kaše), 33. Lauko (O. Beránek). Rozhodčí: Pešina, Pilný - Frodl, Komárek. Vyloučení: 8:5. Využití: 1:1. V oslabení: 0:1. Bez diváků.HC Olomouc - HC Oceláři Třinec 6:3 (2:2, 2:0, 2:1)Branky a nahrávky: 6. J. Knotek (Bambula), 11. Tomeček (J. Knotek), 30. J. Knotek (Kucsera, Ondrušek), 31. Ondrušek (Nahodil), 45. Kucsera (Olesz, Mácha), 58. Kolouch (Bambula, Káňa) - 16. Jaroměřský, 17. M. Stránský (P. Vrána), 51. M. Stránský (M. Růžička, Kundrátek). Rozhodčí: Hodek, Šindel - Brejcha, Gerát. Vyloučení: 3:7. Využití: 1:0. V oslabení: 0:1. Bez diváků.Mountfield Hradec Králové - Bílí Tygři Liberec 2:3 po sam. náj. (1:1, 1:1, 0:0 - 0:0)Branky a nahrávky: 6. Lev (Pilař, Blain), 30. Blain (Morong, Zachar) - 5. A. Musil (Birner, Vitásek), 24. Lenc (D. Špaček, Průžek), rozhodující nájezd J. Vlach. Rozhodčí: Šír, Lacina - Hynek, Šimánek. Vyloučení: 3:4. Bez využití. Bez diváků.HC Dynamo Pardubice - PSG Berani Zlín 5:2 (1:0, 1:1, 3:1)Branky a nahrávky: 12. Poulíček (Paulovič, Roman), 21. Poulíček, 43. Rohlík (Matýs), 44. J. Kolář (Blümel, Paulovič), 50. Mandát (Camara) - 34. Kubiš (Dufek), 52. Dufek (Řezníček, Herman). Rozhodčí: Hradil, Roman Svoboda - Rampír, Špůr. Vyloučení: 3:5, navíc Karafiát (Zlín) 10 min. Využití: 2:0. V oslabení: 1:0. Bez diváků.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Běžkyně na lyžích Kateřina Razýmová skončila čtrnáctá v druhé etapě Tour de Ski, kterou byl závod na 10 km klasickou technikou s hromadným startem. Ve švýcarském Val Müstair opět vyhrála Švédka Linn Svahnová, jež ovládla už zahajovací novoroční sprint. Mezi muži zvítězil na patnáctikilometrové trati suverénně obhájce prvenství Rus Alexandr Bolšunov, Michal Novák po devátém místě ve sprintu obsadil tentokrát 32. příčku.",
  "text": "Devětadvacetiletá Razýmová potvrdila, že je největší českou nadějí pro celkové pořadí Tour. V druhé desítce se pohybovala celý závod a finišovala 24,7 sekundy po Svahnové. V průběžném hodnocení prestižního seriálu se posunula o deset míst na šestnáctou pozici.Úplně spokojená ale s výsledkem nebyla. „Myslím, že výkonnostně jsem měla na lepší umístění. Lyže byly skvěle připravené na stoupání, ale ve sjezdech jsem byla trochu pomalejší, což mě v té konkurenci možná stálo nějaké místo,“ uvedla Razýmová v tiskové zprávě českého svazu.„Nicméně se ztrátou na čelo jsem spokojená. Pozice do dalších závodů je dobrá a také je dobré vědět, že na to výkonnostně mám,“ dodala. Před nedělní stíhačkou zaostává ze Svahnovou o minutu a 38 sekund. Další české běžkyně se dnes do elitní třicítky neprobojovaly.Svahnová zvítězila po taktické jízdě v závěrečném spurtu vedoucí skupinky před Ruskou Julií Stupakovou a Američankou Jessie Digginsovou. Jednadvacetiletá Švédka po šesté výhře v SP - ale první v distančním závodě - mírně zvýšila průběžné vedení v Tour před Digginsovou na 13 sekund.Bolšunov potvrdil roli velkého favorita a při absenci norských lyžařů vyhrál s náskokem více než 20 sekund před domácím Dariem Colognou a krajanem Ivanem Jakimuškinem. Ruští lyžaři útočili na kompletní stupně vítězů, ale v zatáčce pár set metrů před cílem se srazili v boji o druhé místo Alexej Červotkin a Jevgenij Bělov a skončili na zemi. Nakonec doběhli na sedmé a deváté pozici, Červotkin byl navíc následně diskvalifikován.V průběžném pořadí Tour má Bolšunov minutový náskok před dalším krajanem Arťomem Malcevem, třetí je Švéd Oskar Svensson. Novák klesl na 24. místo a na Bolšunova má manko 2:21 minuty.V neděli bude pokračovat Tour ve Val Mülstair stíhacími závody volnou technikou.Závody SP a Tour de Ski v běhu na lyžích ve Val Müstair (Švýcarsko):Muži - 15 km klasicky s hromadným startem:1. Bolšunov (Rus.) 34:09,8, 2. Cologna (Švýc.) -23,5, 3. Jakimuškin (Rus.) -25,3, 4. Manificat (Fr.) -27,7, 5. Spicov (Rus.) -34,4, 6. Svensson (Švéd.) -36,3, 7. Semikov -43,4, 8. Bělov (oba Rus.) -47,2, 9. Esteve Altimiras (And.) -47,3, 10. Parisse (Fr.) -47,7, ...32. Novák -1:51,8, 48. Fellner -2:38,9, 61. Knop (všichni ČR) -3:43,9.Průběžné pořadí Tour (po 2 z 8 závodů): 1. Bolšunov 36:19, 2. Malcev (Rus.) -1:00, 3. Svensson -1:10, 4. Cologna -1:11, 5. Jakimuškin -1:16, 6. Pellegrino (It.) -1:22, ...24. Novák -2:21, 49. Fellner -3:45, 65. Knop -4:56.Průběžné pořadí SP (po 10 z 28 závodů): 1. Bolšunov 608, 2. Pellegrino 324, 3. Klaebo (Nor.) 296, 4. Young (Brit.) 261, 5. Melničenko (Rus.) 248, 6. Musgrave (Brit.) 220, ...44. Novák 51, 53. Šeller 24, 78. Pechoušek 10, 82. Černý 10, 86. Kalivoda (všichni ČR) 8.Ženy - 10 km klasicky s hromadným startem: 1. Svahnová (Švéd.) 30:09,9, 2. Stupaková (Rus.) -0,7, 3. Digginsová (USA) -0,8, 4. Karlssonová (Švéd.) -1,4, 5. Hennigová (Něm.) -2,0, 6. Brennanová (USA) -3,4, 7. Kirpičenková -4,5, 8. Žambalovová (obě Rus.) -13,6, 9. Pärmäkoskiová (Fin.) -13,6, 10. Sorinová (Rus.) -17,9, ...14. Razýmová -24,7, 39. Nováková -2:12,8, 49. Hynčicová -3:02,5, 50. Janatová (všechny ČR) -3:05,9.Průběžné pořadí Tour (po 2 z 8 závodů): 1. Svahnová 32:42, 2. Digginsová -13, 3. Karlssonová -18, 4. Brennanová -20, 5. Lampičová (Slovin.) -40, 6. Fähndrichová (Švýc.) -43, ...16. Razýmová -1:38, 36. Nováková -3:19, 47. Janatová -4:02, 48. Hynčicová -4:17.Průběžné pořadí SP (po 10 z 28 závodů): 1. Brennanová 451, 2. Sorinová 388, 3. Něprjajevová (Rus.) 340, 4. Fähndrichová 309, 5. Johaugová (Nor.) 301, 6. Lampičová 301, ...26. Razýmová 84, 27. Janatová 77, 35. Beranová (ČR) 53, 65. Nováková 12, 70. Hynčicová 10.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na přelomu září a října naprostá většina nejen evropských zemí intenzivně zkouší, jak zastavit razantní nárůst počtu nemocných covid-19. V zemi, odkud se pandemie počátkem roku 2020 rozšířila do světa, je k vidění zcela odlišný obrázek. Důvod je jednoduchý, první říjnový den si komunistický režim připomíná a slaví okamžik, kdy Mao Ce-tung v Pekingu v roce 1949 vyhlásil podobné vítězství jako v únoru o rok dříve tehdejší českoslovenští komunisté.",
  "text": "I v tomto případě se opakuje, že státy se udržují při životě myšlenkami, na nichž byly založeny. V čínském případě je to vidět na kontrastu mezi oficiálními několikadenními oslavami v kontinentální Číně a policejními zásahy v Hongkongu proti demonstrantům požadujícím propuštění uvězněných kritiků režimu.Také pokračujícími rozsáhlými restrikcemi života ujgurské menšiny v provincii Sin-ťiang, v očích režimu podezřelé jen proto, že její příslušníci vyznávají anebo vypadají, že by mohli vyznávat muslimskou víru.Zásahy v Hongkongu jsou sice co do rozsahu a intenzity s děním v Sin-ťiangu nesrovnatelné už jen proto, že oficiálně poloautonomní Hongkong je ze světa mnohem přístupnější.Dění v této provincii je však možná mnohem důležitější co do názornosti posunů v politice Pekingu řízené jedním mužem, generálním tajemníkem komunistické strany a prezidentem Si Ťing-pchingem.Od počátku reforem zahájených na konci 70. let minulého století, které otevíraly Čínu světu, jejich otec Teng Siao-pching razil zásadu, že je třeba postupovat obezřetně a nedávat najevo rostoucí váhu a vliv země vyplývající z nastartovaného vytrvalého hospodářského růstu.Tento přístup se s nástupem Si Ťing-pchinga a zvláště poté, co prosadil, že na rozdíl od svých předchůdců se jeho postavení v čele neomezí na dva pětileté mandáty, výrazně změnil.Neomezený vládce mnohem razantněji zasahuje doma proti skutečným či smyšleným odpůrcům, často pod heslem boje proti korupci, který se však nikdy nemůže dotknout jeho rodinného zázemí, a v zahraničí asertivnější politikou, kdy Čína důrazně prosazuje své zájmy tak, že často požaduje, aby její partneři tyto zájmy nejen respektovali, ale mnohdy se jim rovnou podřizovali.Jinak řečeno, Si Ťing-pchingova Čína neváhá dát najevo svou moc a chuť stanovovat vlastní pravidla. Je to vidět v Hongkongu, který si podle dohody s Londýnem měl po předání správy z britské do čínských rukou půlstoletí podržet poloautonomní statut včetně nezávislé justice.V Pekingu schválený bezpečnostní zákon tuto distanci jednoznačně porušuje, protože podle něj může komunistická policie zasahovat na území Hongkongu proti každému, kdo je podezřelý z porušení vágně formulovaných paragrafů o terorismu či separatismu, za nějž se dají vykládat i demonstrace požadující dodržení částečné autonomie.Paradoxem je, že s původně ironickou větou, že i komunistická Čína se udržuje myšlenkami, na nichž byla založena, by možná, a to bez ironie, její dnešní vládce souhlasil.Autor je předseda Syndikátu novinářů ČR\nAdam Černý\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve středečním tisku se dočtete, že Letiště Praha by mohlo získat peníze z tendru na PCR testy a nahradit část ztrát ze zrušených letů. Informoval o tom deník E15. Už rok musí musí mít psi čip, ale podle Mf Dnes zatím neexistuje jednotný registr. Má vzniknout příští rok. Hospodářské noviny píší, že mezi odpadky přibylo nejvíce skla. Jedná se ale o dlouhodobý trend. Více ve výběru z médií, který připravil Radiožurnál.",
  "text": "Letadel sice kvůli pandemii koronaviru vzlétá z pražského letiště méně, ale mohlo by získat peníze navíc díky novému tendru na PCR testy. Téma otevírá středeční deník E15. Podle ní shání Letiště Praha firmu, která zajistí testování personálu a taky cestujících. Letiště očekává, že z kontraktu za pět miliard korun dostane podíl.Mluvčí letiště Roman Pacvoň novinám řekl, že podíl pro letiště bude jedním z rozhodujících kritérií, kdo tendr dostane. Rozhodovat bude i kvalita služeb. Aktuálně testuje na letišti společnost GHC Genetics. Ta si za standardní test účtuje 1 750 korun, za expresní test dokonce 7 a půl tisíce. Máte doma psa? Pak jistě víte, že už rok musí být očipovaný. Jednotný registr, podle kterého by se všichni očipovaní psi v Česku dali snadno dohledat, bude ale hotový až příští rok. Kdo do něho bude mít přístup a kolik bude stát registrace - dočtete se ve středeční Mf Dnes.Registrace je zatím na bázi dobrovolnosti. Dělají ji třeba veterináři nebo některé soukromé firmy. Problémem je ale i to, že registrů je více. Například psím útulkům se proto nedaří dohledat majitele zaběhlých psů, a to i přes to, že čip zvíře má. Jednotný registr bude spuštěný příští rok a podle zjištění Mf Dnes vyjde registrace každého psa zhruba na 300 korun.Mění se zájem lidí o sportovní výbavu na zimu. Podle zjištění Lidových novin v této sezóně vedou běžky, sáňky a boby. Některé obchody zaznamenaly i více než stoprocentní meziroční nárůst. Naopak strmě klesl zájem o sjezdové lyže a lyžáky.Důvodem je nedostatek sněhu a taky zavřené skiareály. Výsledkem tak jsou i slevy: k těm se začaly uchylovat některé e-shopy, a zejména pak - podle Lidových novin - malí prodejci. Právě ti jsou finančně slabší a potřebují proto slevami nalákat zákazníky. Tomáš Novotný z e-shopu Lyže.cz řekl, že prodejci lyžařského vybavení jsou na takové výkyvy tržeb zvyklí. A to díky takzvaným špatným zimám bez sněhu.Nejvíce přibylo mezi odpadky v loňském roce skla. Informují o tom Hospodářské noviny. Podle nich za to ale nemůže jen covidová pandemie, ale jedná se o déletrvající trend. Došlo ale k přeskupení produkce odpadu - prázdnější zůstaly popelnice u škol a restaurací, naopak nejvíce plné byly ty na sídlištích.Statistiky pak dlouhodobě ukazují, že v Česku roste množství vyprodukovaného směsného odpadu. V roce 2019 Češi vyprodukovali téměř 6 milionů tun odpadu, to je o 1 a půl procenta víc než v roce 2018.Čísla za loňský rok ještě k dispozici nejsou, lze ale očekávat, že opět poroste. Podle Hospodářských novin jde o trend, který je u bohatých a konzumních společností běžný. Pozitivem ale je, že přímo úměrně s tím roste i snaha o třídění.Ovlivňuje krajina životní styl a náboženské vyznání? To je titulek ve středečním Deníku N. Dočtete se v něm o knize, která ukazuje, jak se od antiky až po dnešek proměňovalo estetické vnímání přírodní krajiny. A taky, že v každé době toto vnímání vypovídalo i o společnostech, které v ní žily.Kulturní publicista Jan Lukavec na dvou stranách přibližuje novou knihu estetika a kulturního historika Karla Stibrala s názvem Estetika přírody. Autor v ní kromě klasické středověké malby rozebírá i počítačové hry. Konkrétně to, jak v nich tvůrci vyobrazují přírodu. A jak vnímání takové počítačové přírody ovlivňuje vnímání živé krajiny samotných hráčů.\nJan Bílek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nový test na koronavirus, který je rychlý a přesný zároveň, vyvinuli čeští vědci z Fyzikálního ústavu Akademie věd. Metoda na bázi biosenzoru během několika málo minut dokáže spolehlivě určit, jestli má člověk covid. Rychlostí se podobá antigenním testům, spolehlivostí metodě PCR. A co je nejdůležitější, u testování by nemusel být zdravotnický personál, protože biočip by mohl fungovat třeba jako automat na kávu.",
  "text": "Nová testovací metoda je příkladem toho, jak koronavirová pandemie může uspíšit vědeckou práci. Skupina z oddělení optických a biofyzikálních systémů díky policejní zakázce už dříve vyvinula metodu, která pomocí speciální polymerní vrstvy odhalí konkrétní vir v kapalném vzorku. A když se covid dostal do Evropy, zaměřili se právě na nový druh koronaviru, jak v dubnu s nadšením v hlase říkala vedoucí týmu Hana Lísalová pro Český rozhlas Plus.„Už jsme na tom kus práce udělali. Ten nápad přišel, když se nám podařilo detekovat velice nízké koncentrace viru hepatitidy A a dalších patogenů, například bakterií E. coli nebo salmonely. V tu chvíli nás napadlo, že bychom mohli adaptovat takový senzor na koronavirus, který je aktuálně nejvíc potřeba,“ popisovala.To se povedlo a ve spolupráci s Biologickým centrem Akademie věd a Jihočeskou univerzitou vědci na podzim našli účinný polymer, na kterém se během několika málo minut zachytí koronavirus SARS-CoV-2. Podmínkou je, že musí jít o zkapalněný vzorek, který může být z nosohltanu anebo třeba ze slin. Pak přišla srovnávací studie se vzorky PCR, aby bylo jasné, jaká je přesnost biosenzoru. A ukázalo se, že stoprocentní.„V podstatě všechny vzorky, které byly negativní z hlediska PCR, tak byly negativní z měření naším biosenzorem. Stejně tak to dopadlo pro ty pozitivní,“ vysvětluje Lísalová.Jinými slovy, tým Fyzikálního ústavu Akademie věd vyvinul testovací metodu, která je rychlá a jednoduchá jako orientační antigenní testy, ale zároveň stejně přesná jako několikahodinová metoda PCR. Stačí jen pár minut a můžete téměř stoprocentně říct, jestli má člověk covid.„Nicméně čeká nás ještě série vzorků z ústní dutiny, ze slin. Dosavadní výsledky byly z nosohltanu. Předběžné výsledky ovšem vypadají velice optimisticky pro náš biosenzor,“ říká Lísalová.Je téměř neuvěřitelné, že na jaře se zrodila pouhá myšlenka na novou metodu, a před Vánocemi už byla hotová dohoda s firmou Cardam, která testy převede do praxe.Robotické testy na bázi biosenzoru by mohly vypadat jako automaty na kávu. „Půjde o biosenzor, který se umístí například u vchodů do průmyslových hal a dalších velkých podniků, kde se kumuluje větší množství lidí. Ovšem místo kelímku s kávou vložíte kelímek, do kterého si předtím vykloktáte ústní dutinu. Robotický systém vzorek nasaje, dopraví přímo k biočipu, kde se provede analýza, a během několika málo minut budeme znát odpověď.“V tomto případě by nebyl nutný žádný zdravotnický personál. A to je podstatný rozdíl oproti kloktacím testům olomoucké Univerzity Palackého anebo LAMP testům Přírodovědecké fakulty Univerzity Karlovy. Jeden mikrolitr vzorků ze slin nebo nosohltanu se přidá do zkumavky se směsí enzymů a nukleotidů a po zahřátí na 65 stupňů se zjišťuje přítomnosti viru.„Když vezmete tu lahvičku a posvítíte si na ni LED žárovkou, přes kterou dáte malý filtr, u nejsilnějších vzorků vidíte už po dvaceti minutách, že se buď rozsvítí, nebo nerozsvítí. Potom tam vzorek necháte dalších deset minut, posvítíte, podíváte se a opět: rozsvítí, nerozsvítí. To už budete mít ty méně citlivé vzorky. A takhle můžete pokračovat až přibližně do hodiny. Pokud se nerozsvítí nic, je z našeho pohledu ten vzorek negativní,“ přibližuje profesorka Zdenka Palková z Biocevu.Přesné a rychlé testy na koronavirus vyvíjejí také další firmy. Je tedy naděje, že i díky nim bude letošní boj s covidem jednodušší.\nEva Kézrová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čeští politici vítají uzavření dohody mezi Evropskou unií a Británií o uspořádání vztahů po konci brexitového přechodného období. Poukazují mimo jiné na ekonomické dopady, které by nastaly v případě, že by se smlouvu dohodnout nepodařilo. Podle premiéra Andreje Babiše (ANO) je dohoda výbornou zprávou pro všechny obchodníky a lidi.",
  "text": "Uzavření dohody o vzájemných vztazích po skončení přechodného období po brexitu oznámili ve čtvrtek britský premiér Boris Johnson a předsedkyně Evropské komise (EK) Ursula von der Leyenová. Smlouvu musí schválit Evropský i britský parlament.Podle předsedy vlády je tak velká šance, že od ledna příštího roku nenastanou účinky brexitu bez dohody se všemi cly a tarify podle režimu Světové obchodní organizace.„Je ovšem potřeba zdůraznit, že dohodu, kterou dojednal (vyjednavač EU) Michel Barnier, teď musí velmi rychle prostudovat a odsouhlasit všechny členské státy. Pevně věřím, že se to podaří a dohoda začne platit 1. ledna 2021. My pro to uděláme všechno,“ uvedl Babiš. Na sociálních sítích poznamenal, že po několika letech je brexitový proces skoro dokončený. Pro EU a Spojené království je to historický okamžik, dodal.Uzavření dohody je podle předsedy ODS Petra Fialy dobrou zprávou i přímo pro Českou republiku. „Máme s Velkou Británií mimo jiné silné ekonomické vztahy, je to významná země pro náš export, řada našich občanů působí ve Velké Británií, dohoda je pro nás důležitá,“ uvedl.Podle europoslance ODS Jana Zahradila by nedohoda znamenala další ránu pro obě ekonomiky postižené koronavirovou krizí. „Nepátrejme nyní, kdo ustoupil více, ale pusťme se rychle do ratifikace,“ vyzval Zahradil.Brexit bez nyní uzavřené dohody by se podle pirátského místopředsedy sněmovního zahraničního výboru Jana Lipavského nevyplatil ani jedné ze stran. „Je to konec nejistoty pro české firmy, Británie je naším pátým nejvýznamnějším vývozním trhem a máme s ní dokonce pozitivní obchodní bilanci,“ podotkl. Za běžných okolností by se však taková dohoda podle Lipavského uzavírala bez spěchu a stresu. „Přesto nečekám problém při (jejím) schvalování,“ dodal.Předseda SPD Tomio Okamura míní, že Británie byla po brexitu vůči EU ve výhodnější pozici. Unijní státy se podle něho dostaly do problémů, například Francie, Německo, Belgie a Nizozemsko by bez dohody s Británií podle něho utrpěly velké ztráty. „Jen v Německu je na Británii závislých půl milionu pracovních míst, takže si dohodou s Británií v prvé řadě oddechla alespoň na chvíli EU a plně se ukázalo, že brexit byl pro Británii výhodný a Británie posílila,“ uvedl Okamura.„Dohoda je vždy lepší než spory,“ zdůraznil předseda KSČM Vojtěch Filip. Podle europoslankyně za komunistickou stranu Kateřinu Konečnou bude brexit bolet, ale s dohodou o něco méně. „Obávala jsem se naprosté ztráty důvěry mezi oběma stranami a negativních dopadů na ekonomiku a životy občanů,“ uvedla.Sice nerozumí tomu, proč se Britové nechtějí podílet například na studentském programu Erasmus+, hlavní ale podle ní je, že se dohoda podařila, respektuje mír na irském ostrově a chrání evropské občany. „Je důležité, že Británie zůstává partnerem,“ dodala.Místopředseda KDU-ČSL a šéf sněmovního evropského výboru Ondřej Benešík uvedl, že dohoda přinese jistotu a stabilitu nejen pro obchodní vztahy, ale například i pro desetitisíce Čechů, kteří v Británii žijí a pracují.„KDU-ČSL vždy preferovala férové nastavení vzájemných vztahů po odchodu Spojeného království z EU, které by minimalizovalo brexitové škody na obou stranách. Věřím, že je to dobrý základ pro budoucí úzkou spolupráci,“ řekl. Vedle ekonomických vztahů je podle Benešíka důležitá i spolupráce v bezpečnosti a obraně či ve výzkumu a inovacích.„Je samozřejmě dobrou zprávou, ze se nakonec dohoda zdařila. Jak pro Českou republiku a celou EU, tak zejména pro Británii,“ uvedla předsedkyně TOP 09 Markéta Pekarová Adamová. Úplně nejlepší by ale podle ní bylo to, kdyby žádný odchod Británie z unie nenastal.„Jedná se o obrovskou úlevu a dobrou zprávu nejen pro Evropskou unii a Velkou Británii, ale také pro Českou republiku, pro níž je Británie významný obchodní partner,“ poznamenal předseda sněmovního zahraničního výboru a místopředseda ČSSD Ondřej Veselý.Podle místopředsedy výboru Jaroslava Bžocha (ANO) dohoda ukazuje, že unie a Británie chtějí dál zůstat partnery a navzájem se podporovat. „Nacházíme se uprostřed pandemie covidu-19 a odchod Spojeného království bez dohody by mohl znamenat velké ekonomické ztráty, chaos a zmatek,“ uvedl Bžoch.Podobně jako Konečnou ho mrzí, že se Británie rozhodla nepokračovat v programu Erasmus+. “Beru to jako velkou chybu,“ dodal.\nmiz, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Řecká vláda má jasno. Za požár tábora Moria mohou sami jeho obyvatelé, kteří si mysleli, že se zoufalým činem z ostrova Lesbos dostanou. V tom se ale podle aténského kabinetu migranti a uprchlíci zmýlili. Na pevninu kromě nezletilých bez doprovodu nikdo nepůjde.",
  "text": "Pašeráci lidí mezitím pochopili, kudy cesta nevede, a zkouší novou trasu. Ta je určená především pro movitější, a hlavně odvážné běžence, kterým nevadí dlouhá trasa lodí do Itálie. Pomocí jachet a větších, bytelnějších lodí je obchodníci s vysněným evropským blahobytem a bezpečím dopravují kolem Kréty a Peloponésu. Případně z Peloponésu samotného.O stále větší oblibě této trasy se mluví dlouho. V poslední době ale kusé informace doplňují nad slunce jasnější důkazy. Jižně od Kréty se do potíží dostala loď s migranty a uprchlíky. Plavba skončila smrtí minimálně dvou dětí a dvou žen.Když se do Řecka přihnal medikán Janos, zničehonic vyslala nouzový signál další loď s desítkami pasažérů. Podle prvních informací také migrantů a uprchlíků. I tato loď se vypravila ke břehům Itálie – její členité pobřeží a dlouhá praxe tamních pašeráků skýtají větší naději na opuštění Řecka. V něm většina běženců zůstat nechce, protože země se stále potýká s ekonomickými problémy a práce není ani pro osmnáct procent místních.To ale neznamená, že by to pašeráci nezkoušeli také jinudy. Po incidentech na řecko-turecké pozemní hranici letos v březnu se řečtí pohraničníci společně s Frontexem pokusili pašování lidí zamezit novým plotem i vyšším operativním nasazením. Ovšem v podstatě souběžně s požárem Morie a ztroskotáním lodě u Kréty na severu Řecka havaroval nákladní automobil vezoucí běžence. Na místě bylo několik zraněných.V současné chvíli proto platí, že skutečně uzavřená cesta dále do Evropy se týká pouze ostrovů. Jsou obehnané vodou, obyvatel příliš nemají a dostat se z nich na pevninu je skoro nemožné. Jedinou naději skýtají okna příležitostí, když se přeplněné tábory částečně uvolňují. Přednost mají ale zranitelné skupiny, matky s dětmi, rodiny, nezletilí bez doprovodu. Ani ti se ale všichni na pevninu nedostanou. Není se tak co divit, že na místě jsou případy živořící bez jistoty budoucnosti i několik let.Situaci navíc ztížila karanténní opatření, která běžence omezila na pohybu. Už tak trudný život jim znesnadnila ještě více. Když se roznesla informace o 35 nakažených, došlo k nepokojům a požárům. Údajní žháři, mezi nimi i nezletilí bez doprovodu, kteří se jediní z ostrova dostali, pravděpodobně jednali ve víře, že hůř už být nemůže. Vzhledem k tomu, že řecká vláda se s podporou OSN a Evropské unie rozhodla vystavět tábor nový, moc si nepomohli.Do nového tábora se většina z dvanácti tisíc lidí bez střechy nad hlavou odmítla nastěhovat. Bojí se podmínek stejných nebo horších než v Morii. Mezitím členské státy řeší nerudovskou otázku. Nehledají ovšem umístění pro neživou věc, ale pro lidské bytosti. Vedení Unie slíbilo ústy předsedkyně von der Leyenové i stálého předsedy rady členských států Michela představit novou reformu azylové politiky do konce měsíce. Bude tam prý i silný solidární mechanismus, který neponechá ve štychu jen hraniční členské státy.Nejen běženci, ale i ostatní musí mít pocit už nejednou viděného. Sisyfova práce oproti hledání společného solidárního přístupu Unie k migraci zdá se výhledově snazší.Autor je komentátor Českého rozhlasu\nThomas Kulidakis\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Horská služba Krkonoše varuje před ledovkou a náledím na některých turistických cestách v okolí Pece pod Sněžkou a Špindlerova Mlýna. V Krkonoších má být přes den mrazivo, většinou polojasno a nejvyšší denní teploty mezi čtyřmi až jedním stupněm pod nulou, vyplynulo ze čtvrtečního sdělení Horské služby Krkonoše a meteorologů.",
  "text": "Nad Špindlerovým Mlýnem je zledovatělý travers sjezdovky Stoh a v okolí Pece pod Sněžkou zejména Kavinova cesta, modrá turistická trasa Obřím dolem ke Slezské boudě a zelená trasa z centra Pece na Růžohorky. „Doporučujeme používání nesmeků,“ uvedli zástupci krkonošské horské služby.Alternativou, jak se dostat z Pece na Růžovou horu, může být kabinová lanovka na Sněžku. V provozu byl ve čtvrtek ráno pouze dolní úsek Pec pod Sněžkou - Růžová hora. Horní úsek z Růžový hory na Sněžky se nerozjel kvůli silnému větru na trase. Lanovka může být v provozu do rychlosti větru 60 km/h, uvedli na webu zástupci lanové dráhy.Krkonoše jsou v posledních dnech častým cílem výletů jednodenních návštěvníků. Lyžařská střediska, hotely, stravovací zařízení a další služby jsou z důvodu opatření proti koronaviru uzavřená. V Krkonoších je v provozu několik lanovek, ale jen pro pěší.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V pondělní Mf Dnes se dočtete, že pacientům s rakovinou plic budou hrazeny léky, díky kterým se může zvýšit procento vyléčených o dvě pětiny. Mnoho provozovatelů hotelů nebo cestovních kanceláří se v letos dostane do insolvence. Zatím je chrání podpora státu, upozorňuje deník E15. Na českých dálnicích podle webu Zdopravy.cz chybí odpočívadla, nové by ale mělo vzniknout na tahu u Chomutova. Více ve výběru z médií, který sestavil Radiožurnál.",
  "text": "S novým rokem se otevírají lepší vyhlídky některým onkologickým pacientům, píše Mladá fronta Dnes. Státní ústav pro kontrolu léčiv schválil úhrady léků, které můžou pomoci lidem s pokročilým - a tedy už neoperovatelným - kožním nebo plicním nádorem. O drahé přípravky už lékaři nemusí speciálně žádat.Pacientům s pokročilým stadiem rakoviny plic mají lékaři od letoška možnost podávat lék Imfinzi. Dosud se jim nasazovala jen chemoterapie a radioterapie. V kombinaci s těmito metodami může lék podle přednosty Onkologické kliniky Thomayerovy nemocnice Tomáše Büchlera zvýšit procento vyléčených až na 40 procent. Lék se podává rok a stojí asi 100 až 120 tisíc korun měsíčně.Česko letos čeká vlna insolvencí, upozorňuje pondělní deník E15. Do platební neschopnosti se firmy dostanou spíše ve druhém pololetí, dlužníky v potížích zatím chrání vládní podpůrná opatření zavedená kvůli koronavirové krizi. V existenčních potížích jsou provozovatelé hotelů, letecké společnosti nebo cestovní kanceláře.Právě koncem června totiž skončí možnost dlužníků požádat o mimořádné moratorium, tedy zmrazení splátek. Insolvence se odložily, ale je jasné, že řada firem nepřežije, upozorňuje periodikum.Lidé můžou od ledna podepisovat smlouvy s mobilními operátory nebo dodavateli energií on­line. Na úřadě si pak můžou přes internet třeba změnit údaje ve velkém řidičském průkazu. Stačí, aby se prokázali bankovní identitou, kterou jim zaručuje internetové bankovnictví. Umožňuje to nový zákon, popisují Hospodářské noviny.Na dálnici D7 u Chomutova by mělo vzniknout první větší odpočívadlo, které by vyhovovalo řidičům osobních aut i kamionů. Počítá s tím Ředitelství silnic a dálnic. Web Zdopravy.cz si všímá toho, že na českých dálnicích celkově chybí dostatečné zázemí pro řidiče. A to hlavně pro ty, kteří tráví za volantem desítky hodin.Větší odpočívka podle webu zDopravy.cz chybí na celé dálnice D7 od Chomutova směrem na Prahu. Stavět by se mělo podle ředitelství za čtyři roky. Na obou stranách dálnice má najít místo k parkování stovka osobních a 80 nákladních aut, prostor by měl být i pro karavany a autobusy. V plánu jsou i nové čerpací stanice.Při objasňování dopravních nehod bude pomáhat nová laserová technologie, se kterou přišli pracovníci Vysokého učení technického v Brně a tamní firma AtomTrace. Unikátní laser dokáže přečíst i neviditelnou brzdnou dráhu vozidla - a pomůže tak určit, kdo nehodu zavinil. Téma pro pondělní Právo.Stroj vypadá jako takové zvláštní autíčko na dálkové ovládání. Celý nápad je postavený na tom, že laser ve vozítku najde na silnici stopy zinku z pneumatik - a to ukáže, kdy vlastně řidič dupl na brzdu, popisuje Právo. Stroj dokáže stopy načíst a vytvořit z nich grafický náhled - ten pak může odeslat dopravnímu policistovi přímo do počítače nebo tabletu.\nAnna Macků\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Norsko se stalo první zemí světa, kde se prodalo více elektromobilů než aut na benzinový, naftový či hybridní pohon. S odvoláním na norský svaz pro silniční dopravu OFV to v úterý uvedla agentura AFP. Podíl elektromobilů, které se loni v Norsku prodaly, činil 54,3 procenta. Německá automobilka Volkswagen tam zároveň předstihla amerického výrobce Tesla jako největší prodejce elektromobilů.",
  "text": "O rok dříve činil podíl elektromobilů na norském trhu 42,4 procenta, před deseti lety pouhé jedno procento. Celkem se loni v této skandinávské zemi prodalo 141 412 nových vozů, z nichž 76 789 je zcela elektrických.Norsko, země s obrovskými zásobami ropy a zemního plynu, chce jako první stát světa ukončit v roce 2025 prodej nových vozů na benzin a naftu. Oslo za tímto účelem osvobozuje elektrická auta od daní, které platí majitelé vozů na fosilní paliva.„Rozhodně jsme na dobré cestě dosáhnout cíle stanoveného na rok 2025,“ konstatoval na tiskové konferenci šéf svazu OFV Öyvind Thorsen. Prodej elektromobilů se výrazně zvyšoval ke konci roku, za prosinec jejich podíl na trhu činil 66,7 procenta.„Odhadujeme, že podíl elektrických vozů na trhu v roce 2021 přesáhne 65 procent,“ řekla podle agentury Reuters Christina Buová, která stojí v čele zájmové skupiny, jež v zemi prosazuje elektromobily.V České republice tvoří elektromobily 1,2 procenta z celkového počtu prodaných aut. Loni se od ledna do listopadu prodalo 2103 aut čistě na elektrický pohon, což je trojnásobný meziroční nárůst. Prodej aut s hybridním pohonem pak meziročně vzrostl o 44 procent na 10 900 vozů. Hybridy se na trhu podílely šesti procenty.Za deset let by v Česku podle odhadu elektrárenské společnosti ČEZ mohlo jezdit přes půl milionu elektromobilů, tedy téměř desetina vozového parku osobních aut.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zdá se, že Bílý dům pomalu, ale jistě začíná ovládat panika. A vypadá to, že to není kvůli bídné situaci v zemi, ale kvůli prezidentským volbám.",
  "text": "Donald Trump vyměnil šéfa týmu své kampaně za znovuzvolení. Americký prezident také po několika měsících obnovil svoje tiskové konference ke koronaviru. Vypadá to, že se v nich vrátil k náhledu, který je trochu více v kontaktu s realitou, než jak tomu bylo velkou část jara.Na tom prvním obnoveném briefingu se sice chvástal, že USA zvládají pandemii lépe, než „některá jiná místa“, ale zároveň na svoje poměry nezvykle střízlivě prohlásil, že se situace bohužel asi nejprve zhorší, než dojde k zlepšení. Několik dní předtím se Trump najednou nečekaně přihlásil k nošení roušek, což opentlil pro sebe typickým tweetem, ve kterém se označil za nejpatriotičtějšího a nejoblíbenějšího prezidenta.Trump se prostě pokouší na svém předvolebním obraze změnit všechno možné. Není příliš divu. V průzkumech je na tom opravdu bídně. Ve velké části z nich nad ním má bývalý viceprezident Joe Biden dvouciferný náskok. O Trumpových šancích v listopadových volbách začali v červenci otevřeně pochybovat i jeho skalní stoupenci.A zdá se, že Trump propad preferencí začíná brát velmi vážně. Nevypadá to ale, že by zatím pochopil, v čem tkví jádro jeho současných neúspěchů, a tím opravdu není vedení kampaně. Stejně tak, jak se za pomoci symbolických a kulturních válek neúspěšně snažili změnit trend preferencí ještě před několika měsíci demokraté, nedaří se to ani teď Trumpovi. Jednoduše řečeno: Trump si stále neuvědomil, že vládnout je něco jiného, než vést kampaň.O amerických prezidentských volbách, ve kterých se úřadující prezident uchází o znovuzvolení, se často mluví jako o referendu nad jeho vládou. V posledním půlstoletí v nich vždy hrála největší roli ekonomická situace v zemi. Ta je letos pochopitelně nerozlučně propletená s pandemií koronaviru.Zatím se pomocí balíku zákonů americkému Kongresu dařilo držet ekonomický propad na uzdě. Platnost nouzových vládních programů ale za chvíli vyprší a na jejich prodloužení se washingtonští politici z obou stran zatím nedokázali dohodnout. Pokud se jim to nepodaří, ekonomická situace se může velmi rapidně zhoršit.Tato zodpovědnost leží do velké míry právě na Kongresu. Ze situace v zemi ale Američané vždy viní primárně prezidenta a ten má velkou moc ovlivňovat směr a tempo politické debaty. Trumpova extempore – ať už jde o nošení, nebo nenošení roušek anebo testování ústavních limitů federálních agentur, jaké předvádí v posledních dnech v Portlandu – jsou pro mnohé právě jenom tím: vedlejší zápletkou, která odvádí pozornost od blížící se možné katastrofy na obzoru. Pokud se Trump začne věnovat řešení právě té katastrofy, může stále pohodlně vyhrát. Čas se mu ale krátí.V tomto chaosu ale jde najít i nějaké ty kladné signály. Američané, zdá se, opravdu nevolí na základě washingtonských bitek o symboly, kterými každý den žijí politické a mediální elity. Ve volbách je daleko více ovlivňuje hmatatelný dopad činnosti politiků na jejich životy.Před čtyřmi lety si částečně jako protestní gesto proti tomu, kam se země ubírá, zvolili právě Trumpa. Teď jsou ale Spojené státy v naprosto jiné situaci. Jestli chce Trump být svým voličům a Američanům obecně užitečný, musí vládnout. Jinak se velmi snadno mohou rozhodnout, že jeho užitečnost jako někoho, kdo rozstřelí stávající systém a donutí ho ke korekci, se už definitivně vyčerpala. A že možná ani nikdy za moc nestála.Autor je redaktor Radia Wave\nMatěj Schneider\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Běžec na lyžích Michal Novák zahájil Tour de Ski devátým místem ve sprintu volnou technikou ve švýcarském Val Müstairu a poprvé se mezi elitou prosadil do první desítky. Kateřina Janatová obsadila 17. příčku a body do Světového poháru si připsala i devětadvacátá Petra Nováková. Vyhráli sprinterští specialisté Ital Federico Pellegrino a Švédka Linn Svahnová.",
  "text": "Novák po dvanáctém místě v kvalifikaci dokázal jako jediný z českých reprezentantů vybojovat i postup ve vyřazovací části. Ve třetí rozjížďce sice prohrál o 22 setin sekundy boj o přímý postup, ale nakonec se dostal do semifinále časem. Na úkor Američana Simeona Hamiltona prošel dál o pouhé dvě setiny.„Pro mě to je ideální vstup do Tour de Ski. Cítil jsem se opravdu skvěle. Skutečná forma se sice ukáže až zítra v distančním závodě, ale i tak mám z výkonu velmi dobrý pocit. Skvělou práci odvedl také servis, měl jsem velmi dobré lyže,“ uvedl Novák v tiskové zprávě lyžařského svazu.V prvním semifinále s favority Pellegrinem a obhájcem vítězství na Tour de Ski Rusem Alexandrem Bolšunovem obsadil Novák páté místo. „V semifinále bylo vidět, že jsem do něho postoupil poprvé a že se pořád učím. Trochu jsem zaspal ve sjezdu a dostalo se přede mě víc lidí, než jsem čekal. Pak se mezi námi udělal trochu rozestup, který už nešel dotáhnout. I tak si ale myslím, že to je super výsledek,“ dodal Novák. Jeho dosavadním maximem v závodě SP bylo 13. místo.Janatová byla v kvalifikaci devátá, ale pak vypadla ve čtvrtfinále a nenavázala na nedávné deváté místo ve sprintu v Drážďanech, kde chyběly skandinávské reprezentace. Na Tour už znovu startují týmy Švédska a Finska, dál chybějí Norové kvůli obavám z koronaviru.„S výsledkem jsem spokojená tak napůl. Myslím, že kvalifikaci jsem zvládla skvěle, ale chtěla bych se na podobných příčkách pohybovat i v závodě,“ řekla Janatová. „Je to ale nejtěžší sprint, jaký jsem kdy jela, navíc začalo sněžit. Vzhledem k tomu počasí i k zatáčkám, které tu jsou, bude zítřejší závod s hromadným startem hodně zajímavý,“ prohlásila.Postup z kvalifikace potěšil Novákovou. „Tenhle sprint patří k těm nejtěžším a často se stává, že to lidé přepálí a na konci pak sotva dojedou do cíle. Mně se ale podařilo uklidnit hlavu a jela jsem více na pohodu, což mi k postupu pomohlo. Cítím, že moje kondice je s každým závodem lepší a lepší,“ konstatovala. „Jsem spokojená s tím, jak se cítím, a dál z toho můžu pracovat směrem k Tour i k mistrovství světa.“Druhá etapa Tour se poběží v sobotu opět ve Val Müstairu ve výšce 1700 metrů nad mořem, na programu jsou klasické závody s hromadným startem. Muži poběží 15 km a ženy 10 km.Závod SP a Tour de Ski v běhu na lyžích ve Val Müstairu (Švýcarsko) - sprint volnou technikou:Muži: 1. Pellegrino (It.) 3:08,44, 2. Bolšunov (Rus.) -0,57, 3. Jouve (Fr.) -2,53, 4. Retivych -4,33, 5. Malcev (oba Rus.) -4,82, 6. Chanavat (Fr.) -28,28, ...9. Novák - vypadl v semifinále, v kvalifikaci 52. Fellner, 73. Černý, 75. Knop (všichni ČR).Pořadí Tour de Ski: 1. Pellegrino 2:02, 2. Bolšunov -8, 3. Jouve -16, ...9. Novák -37, 52. Fellner -1:14, 73. Černý -1:19, 75. Knop -1:20.Průběžné pořadí SP (po 9 závodech): 1. Bolšunov 558, 2. Pellegrino 320, 3. Klaebo (Nor.) 296, 4. Young (Brit.) 261, 5. Melničenko (Rus.) 238, 6. Iversen (Nor.) 219, ...37. Novák 51, 53. Šeller 24, 73. Pechoušek 10, 77. Černý 10, 80. Kalivoda (všichni ČR) 8.Ženy: 1. Svahnová (Švéd.) 3:32,01, 2. Lampičová (Slovin.) -0,54, 3. Digginsová (USA) -3,41, 4. Karlssonová (Švéd.) -5,83, 5. Brennanová (USA) -8,00, 6. Fähndrichová (Švýc.) -1:02,00, ...17. Janatová, 29. Nováková - vypadly ve čtvrtfinále, v kvalifikaci 33. Razýmová, 40. Hynčicová, 46. Beranová (všechny ČR).Pořadí Tour de Ski: 1. Svahnová 2:33, 2. Digginsová -12, 3. Karlssonová -16, ...16. Janatová -56, 29. Nováková -1:06, 33. Razýmová -1:13, 40. Hynčicová -1:14, 46. Beranová -1:16.Průběžné pořadí SP (po 9 závodech): 1. Brennanová 417, 2. Sorinová 362, 3. Něprjajevová (obě Rus.) 325, 4. Johaugová (Nor.) 301, 5. Fähndrichová 289, 6. Lampičová 277, ...25. Janatová 77, 30. Razýmová 66, 34. Beranová 53, 63. Nováková 12, 67. Hynčicová 10.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Loni si dojel český čtyřbob pro historické šesté místo na mistrovství světa v Altenbergu a na stejném místě bude šampionát i letos. Původně měl být v americkém Lake Placid, ale kvůli koronavirové situaci se souboj o medaile přesunul opět do Německa – těsně k českým hranicím.",
  "text": "Dráha v Altenbergu patří pro české bobisty k těm nejoblíbenějším hlavně proto, že jim tam Němci v minulosti dovolovali trénovat. Je to pro ně vlastně domácí trať. To potvrdil čtyřbob pilotovaný Dominikem Dvořákem na začátku března, když dokázal porazit hned několik favorizovaných posádek a dojel si pro životní výsledek na světovém šampionátu.Obrovská česká radost z šestého místa byla umocněná i spoustou českých fanoušků podél ledového koryta, které je zhruba půl hodiny jízdy autem z Teplic. Za měsíc navíc začne další šampionát, který bude netradičně dva roky v řadě ve stejném místě kvůli přesunu ze Spojených států. To český tým přivítal.„I když nás tam už nechtějí úplně pouštět, tak je to dráha, která je hodinu a půl cesty z Prahy. Mám tam naježděno dost, naopak Američané nebo Kanaďané tu dráhu úplně nemusí,“ řekl Radiožurnálu pilot Dominik Dvořák o trati, která patří mezi nejnáročnější na světě.Češi se přiblížili elitě, a tak už je Němci nechtějí nechat trénovat na svých dráhách. V aktuální sezoně Světového poháru se zatím jely jen závody dvojbobů, ve kterých se Čechům dařilo a jednou skončili v Innsbrucku dokonce čtvrtí.Premiéra čtyřbobů bude až za týden v německém Winterbergu. Proto je jejich forma v této disciplíně zatím velkou neznámou.„Doufám, že se budeme pohybovat minimálně na stejných příčkách jako loni. To znamená kolem šestého místa. Zbytek posádky je na tom fyzicky lépe než loni, jenom já jsem na tom hůř,“ doplnil Dvořák, který se v přípravě trápil se zraněními. Šampionát v Altenbergu začne 5. února.\nJakub Marek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Záběry hořícího uprchlického tábora Moria na řeckém ostrově Lesbos, kde se nacházelo skoro 13 tisíc běženců, vyvolaly v Německu značné pozdvižení. Především z levé části politického spektra se již několik dní ozývají důrazné apely. Tváří v tvář vzniklé humanitární katastrofě, kdy několik tisíc lidí přišlo o přístřeší, prý musí vláda v Berlíně jednat.",
  "text": "Jinými slovy: pokud nemá Německo přijmout rovnou všechny uprchlíky z tábora Moria, tak aspoň většinu z nich. A když už ne zmíněnou většinu, tak minimálně děti, které tam žily bez doprovodu.V mnohém to připomíná situaci, kterou Německo zažilo před pěti lety a jež stála na začátku největší uprchlické vlny, jaká Evropu v posledních desetiletích postihla.Tehdy to nebyly hořící kontejnery nebo provizorní stany na dalekém řeckém ostrově, které se staly impulsem k politickému rozhodnutí o přijetí běženců, ale pohled na porůznu bivakující lidi na budapešťském nádraží Keleti uprostřed Evropy.Hladinu emocí mnohde zvýšil i předchozí nález sedmi desítek mrtvých, kteří se udusili v odstaveném chladírenském voze na dálnici mezi Budapeští a Vídní při pokusu dostat se do západní Evropy. Tenkrát převažovala v německých sdělovacích prostředcích i ve veřejném mínění představa, že „se to tak nemůže nechat“ a „že je potřeba něco podniknout“.Kancléřka Angela Merkelová tenkrát souhlasila s přijetím těchto lidí do Německa a označovala to jako humanitární gesto. Na otázku novinářů, zda se o ně Německo dokáže postarat, pronesla později často citovaný výrok „Wir schaffen das“ – „Zvládneme to“.V aktuální situaci si ale bude Merkelová počínat opatrněji, navzdory tomu, že její vlastní sociálnědemokratický koaliční partner ji hodně tlačí. Zdrženlivá bude i proto, že právě před pěti lety se ukázalo, jak moc rychle se může veřejné mínění změnit a přelít z jedné krajní polohy do druhé: od euforického vítaní k projevům otevřené nenávisti.I nyní se objevují názory, zdali je přípustné přijmout v zemi někoho, kdo přispěl ke zničení uprchlického tábora na ostrově Lesbos. Neznamená to, že i běženci v dalších podobných zařízeních se mohou ocitnout v pokušení vynutit si příchod do západní Evropy tímto způsobem? A nezačaly události z roku 2015, které výrazně poznamenávají Německo dodnes, podobně?Všechny tyto souvislosti si velmi dobře uvědomuje ministr vnitra Horst Seehofer. Kdysi během uprchlické krize před pěti lety byl mimochodem hlavním oponentem kancléřky. I teď proto přijetí všech běženců z Morie odmítl.Seehofer ale souhlasil aspoň s tím, že se Německo ujme několika desítek dětí. Je to humanitární gesto podobné tomu, když se německý ministr vnitra dohodl loni v létě se svými kolegy z Francie a několika dalších států, že přijmou uprchlíky zachráněné ve Středozemním moři.Něco takového lze opakovat i několikrát za sebou a v pravidelných intervalech, ale určitě to nemůže nahradit nějaké trvalé, systémové řešení. To by totiž vyžadovalo společnou migrační a azylovou politiku na úrovni Evropské unie, včetně mechanismu na přerozdělování běženců mezi členskými státy a vracení odmítnutých žadatelů o azyl do zemí původu. To je ale neprůchodné – nejenom kvůli trvalému odporu z regionu střední a východní Evropy.Existuje ale jedno řešení, které je realizovatelné už teď v horizontu několika týdnů a zároveň plně odpovídá cíli pomoct tam, kde je to nejvíc zapotřebí: Vybudovat tábor Moria úplně znovu a od základů a zajistit jeho chod do budoucna tak, aby v něm byl možný jakžtakž důstojný pobyt. Může se to jevit jako řešení, které je málo ambiciózní. Ale ze všech těch dalších se jedná o to nejméně špatné.Autor je komentátor Lidových novin\nRobert Schuster\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na Slovensku kvůli vývoji nákazy koronavirem bijí na poplach. V Česku vláda lidi chlácholí – navzdory rekordním číslům.",
  "text": "A Slováci chtějí zařadit Česko mezi červené země, což znamená, že kdokoliv překročí hranice, bude muset jít na dva týdny do karantény. Pro čilý česko-slovenský rodinný, ekonomický i společenský život je to zdrcující zpráva. Ale Slovákům se nelze divit.„Je to kritické, může se nám to vymknout z rukou,“ uvedl slovenský ministr zdravotnictví Marek Krajčí v pátek, kdy měla země 190 nových nakažených. V Česku bylo ve stejný den 1447 případů a ředitel Ústavu zdravotnických informací Ladislav Dušek označil stav za „kontrolované šíření nemoci“. Premiér Andrej Babiš prohlásil, že hygienické stanice zvládají trasování, ačkoliv praktičtí lékaři, nakažení i samotní hygienici tvrdí opak.O zařazení Česka na červený seznam rozhoduje slovenský ústřední krizový štáb v pondělí. Pro každého, kdo překročí hranici z Česka na Slovensko, by červená znamenala povinnost zaregistrovat se na regionální hygieně a nastoupit do karantény. S možností jít po pěti dnech na test.Protože by to byla pohroma – na tom se shodují politici na obou stranách – jedná se o změkčení režimu, například o možnosti vyhnout se karanténě, když někdo ze Slovenska pobude v Česku jen den či dva. Což samozřejmě neřeší situaci Čechů dojíždějících na Slovensko.Přiznání reality až po volbách?„Na konziliu jsme jako odborníci jednoznačně konstatovali, že Česká republika v plném rozsahu splňuje kritéria. Situace v Česku je vážná a není velká naděje rychle zvládnout nástup infekce, který je hrozivý,“ poznamenal slovenský ministr zdravotnictví.Což je přísný soud podpořený jistě jen argumenty epidemiologickými, ale mějme na paměti, že Slováci víc než třeba Němci nebo Belgičani sledují i celkové české dění kolem nákazy. Třeba nedávnou akci „roušky ano,“ vyhlásí ministr zdravotnictví, „roušky ne,“ opraví se stejný ministr po zásahu premiéra. Nebo aktuální přestřelky Babiš – Hamáček o nasazení policie na pomoc při trasování a o zřízení Ústředního krizového štábu. A z Bratislavy to vidí jasně: není velká naděje na zvládnutí infekce.Česko je třetí nejhorší zemí v EU v přepočtu případů za posledních čtrnáct dní na sto tisíc obyvatel. Vede Španělsko před Francií, Slovensko je 17. se čtvrtinovými počty ve srovnání s Českem. A to ještě zmocněnec pro výzkum ve zdravotnictví Roman Prymula v České televizi upozornil, že jsme na tom vlastně hůře než Španělsko, které má sice více nakažených denně, ale trend už je sestupný.I slovenská vláda je pod palbou kritiky, že přes léto zaspala – je stále málo odběrových míst, málo epidemiologů, chybějí data i seriózní prognózy, není připraveno trasování většího počtu nakažených… To je všechno pravda, ale na prahu druhé vlny udělal kabinet Igora Matoviče první podstatný krok k jejímu zvládnutí: připustil si, že krize je tady.Pomůže k tomu vládě české červená z Bratislavy, nebo se dočkáme přiznání reality až po volbách?Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Každá série jednou končí. Poznal to i nejlepší šipkař světa Nizozemec Michael van Gerwen. Trojnásobný světový šampion totiž po 27 výhrách nad Angličanem Davem Chisnallem prohrál vzájemný zápas a na mistrovství světa v Londýně skončil už ve čtvrtfinále. Po sedmi letech tak může přijít o post světové jedničky.",
  "text": "„Van Gerwen se teď nepotýká s úplně top formou,“ všiml si už v průběhu nedávno skončeného roku jediný český profesionální šipkař Karel Sedláček. Ani na mistrovství světa se na tom tolik nezměnilo.Nizozemec Michael van Gerwen podlehl světové osmičce Daveu Chisnallovi 0:5 na sety a utržil jednu z nejtěžších porážek v kariéře. Po obhájci titulu anglickém šipkaři Peteru Wrightovi skončil na šampionátu další z hlavních favoritů na titul.„Věděl jsem, že pokud ho budu chtít porazit, budu muset zahrát velmi dobře, ale to se mi nepovedlo. Hrál jsem mizerně, nedokázal jsem skórovat. Za tu porážku si můžu sám, ale je potřeba být upřímný, ten postup si zasloužil,“ ocenil Van Gerwen v rozhovoru pro Sky Sports svého soupeře, který předvedl i z hlediska statistik špičkový výkon.„Při zavírání mi nedával druhé šance. Co se dá dělat. Pár dní mi to bude vrtat hlavou, chtěl jsem právě tady sezonu otočit k lepšímu,“ přiznal vítěz více než 130 turnajů PDC.Van Gerwen byl nespokojený se svou hrou, přesto vypadal celkem smířený. Fenomén současných šipek, který je v čele žebříčku nepřetržitě sedm let, na nejdůležitějším turnaji sezony alespoň zvedl svou hru.V roce 2020 se mu totiž nedařilo tak, jak býval zvyklý. Nedominoval. Vyhrál jediný turnaj kategorie major UK Open. A pak ještě generálku na šampionát Players Championship Finals.„Teď zrovna nezáří, těch důvodů může být víc. Mnohokrát jsme viděli, že není úplně stoprocentně soustředěný na zápas. Buď do něj vstoupí jakoby později, nebo ho neutáhne po celou dobu a postupně jeho výkon uvadne,“ říkal už před startem světového šampionátu komentátor a šipkařský promotér Pavel Korda.„Příčinou může být i ztráta motivace – byl zvyklý bojovat s Taylorem, Van Barneveldem nebo Andersonem. První dva už nehrají a ostatní hráče nebere Gerwen úplně za své soupeře. To není dobře a může to být důvod, proč se mu teď nedaří vyhrávat turnaje,“ dodal.Gerwenova pozice světové jedničky šipkařské organizace PDC je tak v bezprostředním ohrožení. Pokud totiž zvládne Velšan Gerwyn Price semifinálový duel se Stephenem Buntingem a následně i finále s vítězem duelu mezi Garym Andersonem a Chisnallem, vystřídá Nizozemce v čele žebříčku.\nJakub Kanta, mov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nejlepšími světovými atlety roku 2020 se stali halová světová rekordmanka v trojskoku Yulimar Rojasová a světový rekordman ve skoku o tyči Armand Duplantis. Oba v tradiční anketě Světové atletiky triumfovali poprvé.",
  "text": "Pětadvacetiletá Venezuelanka Rojasová v únoru v Madridu posunula halový rekord na 15,43 metru, skočila tehdy o sedm centimetrů víc než Ruska Taťjana Lebeděvová v roce 2004. Na trůnu vystřídala americkou překážkářku Dalilah Muhammadovou a navázala na úspěch jiné trojskokanky Caterine Ibargüenové, která byla nejlepší světovou atletkou roku 2018.Dvojnásobná mistryně světa a stříbrná olympijská medailistka Rojasová letos startovala jen pětkrát, z toho třikrát v hale před celosvětovým rozšířením koronaviru. V anketě předčila mimo jiné běžecké světové rekordmanky Peres Jepchirchirovou z Keni, Etiopanku Letesenbet Gideyovou a Nizozemku Sifan Hassanovou.V rozhovoru vedeném na dálku, protože tradiční galavečer kvůli covidu-19 nahradil hodinový virtuální pořad, neskrývala překvapení. „Nemůžu tomu uvěřit. Nemám slov, brečím. Čekala jsem, že budu nominovaná, ale nečekala jsem, že vyhraju. Už nominace pro mě byla výhra,“ řekla trojskokanka, která byla před třemi lety oceněna jako vycházející hvězda.Pouhé dva roky po stejném ocenění mezi muži triumfoval v hlavní kategorii jednadvacetiletý Duplantis, který se stal nejmladším vítězem této ankety, vyhlašované od roku 1988. Švédský skokan v hale dvakrát posunul světový rekord až na 618 centimetrů. Venku pak překonal 615 cm a sebral Sergeji Bubkovi nejlepší výkon pod širým nebem.Vyhrál všech 16 závodů, do kterých letos nastoupil. „Byla to opravdu podivná sezona pro mě a pro všechny. Chtěl jsem jen ukázat světu, čeho jsem schopen, a zapsat se nějakými velkými výkony,“ uvedl.Cenil si toho, jak se po nucené pauze kvůli koronaviru dostal do formy i pro venkovní sezonu. U Duplantisů v americké Louisianě se mohlo slavit trojnásob, protože Duplantisovi rodiče Helena a Greg získali ocenění pro nejlepší trenéry.Duplantis může trénovat na zahradě, což se v době celosvětové uzávěry hodilo. A právě díky sektorům u domu se zrodil nápad jiného elitního tyčkaře Renauda Lavillenieho na zahradní výzvu, tedy virtuální klání na dálku.Výjimečného formátu se ujala Světová atletika a nejdříve se v březnu utkali Lavillenie, mistr světa Sam Kendricks a světový rekordman Armand Duplantis. Za prvních 24 hodin jejich klání sledoval na internetu více než milion lidí z 90 zemí. Pak si stejný formát vyzkoušely tyčkařky a desetibojaři ve zvláštním trojboji. Tato soutěž získala Covid Inspiration Award, jednu ze speciálních „covidových“ cen.Světová atletika ve výjimečném roce ocenila i národní atletickou federaci, která se nejlépe vypořádala s nestandardními podmínkami. Tato cena putovala do Polska, kde se uskutečnila řada závodů v čele s mistrovstvím světa v půlmaratonu. To bylo jediným vrcholným atletickým globálním závodem tohoto roku.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nebývá zvykem řešit osudy muzeí ve vzdálených zemích. Bývalý chrám a nyní už i bývalé muzeum Hagia Sofia jsou ale viditelnou kapitolou jedné z kulturních válek dneška.",
  "text": "Hagia Sofia byla křesťanským chrámem, duchovním centrem Byzantské říše, než ji po dobytí Konstantinopole v 15. století osmanští dobyvatelé změnili na mešitu. V roce 1934 ji turecký prezident Mustafa Kemal Atatürk zdánlivě definitivně zbavil náboženské funkce a změnil na muzeum. Tak to mohlo zůstat.Jenže prezident Recep Tayyip Erdogan, politik, který si rád hraje s islamismem i nacionalismem, pochopil, že téma bývalé a pak zas budoucí mešity v sobě nese velký potenciál. Po sérii soudních rozhodnutí, o jejichž výsledku nikdo nepochyboval, se z Hagie Sofie – nebo turecky Ayesofye – stává opět mešita. Vše se odehrávalo ve znamení připomínek porážky Byzance a také reverze dřívější sekularizační politiky, která vykázala islám z veřejného života.Rozhodnutí změnit status Hagie Sofie rezonovalo hned na několika kontinentech. Různý stupeň nesouhlasu vyjádřil americký ministr zahraničí, Evropská unie i Řecko, které se ostatně cítí být nástupcem státu, který měl kdysi v Konstantinopoli politické i duchovní centrum.Šalamounsky k věci přistoupilo Rusko, které na sebe občas také ještě hledí jako na Třetí Řím. Zatímco představitelé ruské pravoslavné církve vyjádřili s reislamizací Hagie Sofie nesouhlas, ruské ministerstvo zahraničí konstatovalo, že jde o vnitřní tureckou záležitost, a vyhnulo se tak sporu, který nepovažovalo za výhodný.A ono skutečně jde o vnitřní tureckou záležitost, jejíž význam je spíše zástupný, protože Erdogan čelí vnitropolitickým problémům, a střet s imaginárními nepřáteli mu vyhovuje. Jenže jde také o krok, který ukazuje špatný stav vztahů mezi Západem a Východem. Ostatně Hagia Sofia není první bývalý kostel a pozdější mešita a nakonec muzeum, které se v posledních letech v Turecku vracejí do rukou muslimských věřících. Takových případů je jen v Istanbulu několik a jde tedy o trend, jen v případě Hagie Sofie je viditelnější a symbolicky významnější.Ovšem pro spravedlnost bychom mohli dodat, že na Balkáně i na Iberském poloostrově je zase řada bývalých mešit, které se po vítězství křesťanů změnily na kostely. Například v bulharském Uzundžovu se z turecké mešity stal pravoslavný kostel až v roce 1906. Neméně zajímavý je případ mešity v Córdobě, kterou po vytlačení arabských muslimů změnili na katolickou katedrálu už ve středověku. Když v posledních letech začala jedna muslimská organizace ve Španělsku usilovat o to, aby v místě mohla uspořádat bohoslužbu, neuspěla u světských úřadů, španělských církevních autorit ani ve Vatikánu. A to reconquista skončila v roce 1492.Takhle vypadá situace třeba právě z Istanbulu. Tím není řečeno, že Erdoganův krok není kontroverzní. Bude naopak přinášet stále nové zdroje napětí. Během rekonstrukce budovy ve 30. letech v Hagii Sofii například odkryli vzácné byzantské mozaiky. Jenže v mešitě nemohou být zobrazeni lidé. Pokud se z Hagie Sofie stane regulérní mešita, bude potřeba mozaiky a fresky zase nějak zakrýt. Jde o výmluvný obraz obtíží při sdílení společné minulosti i společných prostorů.Vlastně už i dosavadní status quo – tedy muzeum, v němž zákon zakazoval jakékoli náboženské aktivity – byl tak trochu přiznáním neúspěchu ve snaze smíření. Arménský patriarcha v Istanbulu Sahak II. teď navrhl, aby křesťané a muslimové prostor sdíleli. Řešení to není tak fantastické, jak vypadá. Sám jsem na vlastní oči viděl v Americe budovu, kterou sdíleli křesťané a židé, jedni v pátek večer, druzí v neděli ráno. V Jeruzalémě se ve stejném objektu nachází synagoga i muslimská modlitebna. V Americe i západní Evropě některé kostely nabídly během koronavirové karantény muslimům své prostory, aby mohli dodržet bezpečné rozestupy.Hagia Sofia byla příležitostí, jak západovýchodní svornost posílit. Erdogan ji promarnil, i když to nebylo z důvodů víry, ale spíše pragmatismu. Co dělat. Zatím můžeme sledovat, jak se bude vyvíjet situace ve zmíněné Córdobě.Autor je komentátor Českého rozhlasu\nJan Fingerland\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Začal advent a i do měst přišla zima a sníh. Vláda povolila s omezeními otevřít všechny obchody, restaurace a hospody, provozovny služeb, fitness centra, bazény, knihovny, muzea, galerie i památky.",
  "text": "Stopku má pořád živá kultura, divadla, koncerty i kina. Zavřeno bude mít nadále Pražský hrad, na který podle prezidentského mluvčího Ovčáčka a kancléře Mynáře není možné automaticky aplikovat opatření platná pro jiné hrady, památky nebo galerie, protože by například přeplněná nádvoří mohla ohrozit zdraví návštěvníků.Neotevřela ani některá pohostinství a část z nich už asi neotevře nikdy. Největší nával zájemců mají teď kadeřnictví a fronta se stála třeba i na výstavu Rembrandta. Od 18. prosince mají v Česku otevřít i lyžařské vleky a lanovky, ty ve většině Evropy zůstanou zavřené přinejmenším do Vánoc, zpravidla ale ještě déle.Za našimi hranicemi totiž protikoronavirová opatření zatím spíše zpřísňují než uvolňují a mnohde počítají i s tím, že ani na Vánoce se nebude u svátečního stolu smět setkat moc lidí, aby neriskovali třetí vlnu nákazy. „Budou to jiné Vánoce,“ upozornil italský premiér Conte. A podobně varoval i francouzský prezident Macron: „Nebudou to Vánoce, na které jsme zvyklí.“Národní koordinátor testování na covid-19 Hajdúch rezignoval, mimo jiné proto, že nechtěl dál odborně krýt politická rozhodnutí, se kterými nesouhlasí, a přitom se o některých dozvídal až z médií.Ještě dva týdny se mohou nechat zdarma testovat pedagogové, zatím o to ale měli dost malý zájem, přestože na školách se i přes omezený provoz nákaza docela rychle šíří. Od 18. prosince by pak měli mít možnost se nechat před vánočními svátky zdarma otestovat všichni.Pokus o vývoj naší vlastní české protikoronavirové vakcíny skončil, podle ministra zdravotnictví Blatného už v něm není potřeba pokračovat, když jsou na trhu vakcíny jiné. Které navíc fungují, chtělo by se dodat.Těmito vakcínami by chtěl stát do poloviny příštího roku proočkovat 5,5 milionu lidí – tolik se jich ale podle průzkumů zatím nechat očkovat nechce, i když je to jediná cesta v dohledu, jak pandemii zastavit a vrátit se k normálnímu životu.Přestože očkování má být nepovinné, zdarma a stát má převzít zodpovědnost za případné vedlejší účinky, někteří zákonodárci ve sněmovně se rozhodli bojovat proti tomu, co nazývají „vznik dvoutřídní společnosti očkovaných a neočkovaných“. Například podle nezařazeného poslance Volného, zvoleného za SPD, kvůli tomu „poteče dříve nebo později krev“ a je to „znásilnění vakcínou“. Jako vážně.Ve Spojených státech se stal určitou kultovní záležitostí erotický román o vědkyni, která se zamilovala do koronaviru a zkumavka s ním v ní vzbuzuje milostné touhy, ale autorka knihy přiznává, že ji napsala jen pro peníze.Podle několika europoslanců potvrzuje konečná verze auditu Evropské komise střet zájmů premiéra Babiše. Maďarsko a Polsko stále blokují schválení evropského rozpočtu a zároveň i bilionového záchranného koronavirového balíku, vadí jim, že čerpání dotací má být podmíněno vládou práva v zemi, která dotace přijímá.Jen pro vyjasnění – nejde tedy o to, že by se měnila pravidla, ale o to, že ta země, která je nedodržuje, by kvůli tomu mohla přijít o peníze z kapes evropských daňových poplatníků.Maďarský premiér Orbán navíc přišel nyní v Bruselu o svého asi nejvýznamnějšího politika. Když o minulém víkendu oznámil rezignaci dlouholetý europoslanec Szájer s odkazem na rostoucí duševní zátěž, Orbánův Fidesz na něj pěl chválu a označil ho za nejuznávanějšího maďarského europoslance a za nekompromisního obránce maďarské suverenity a maďarských hodnot.Jenže vzápětí se ukázalo, že belgická policie kvůli porušování protikoronavirových opatření vpadla na sex party pětadvaceti převážně nahých mužů a Szájer se zranil při pokusu utéct před strážci zákona oknem po okapu, navíc mu v batohu našli drogu. Ach, ty hodnoty.Donald Trump stále odmítá uznat porážku v prezidentských volbách a mluví o velkých podvodech, přestože i jeden z jeho nejvěrnějších, ministr spravedlnosti Barr, potvrdil, že jeho úřad žádné důkazy o významných podvodech nezaznamenal.Singapur jako první země na světě povolil maso, které nepochází ze zvířat, ale je vypěstováno ze zvířecích buněk laboratorně. Izraelský start-up oznámil, že umí laboratorně bez krav vyrobit mléko a mléčné výrobky. Ať se můžeme pořád radovat z věcí, které nejsou umělé, přeje posluchačům Českého rozhlasu Plus, sobě i celému světu Petr Schwarz.Autor je komentátor Českého rozhlasu\nPetr Schwarz\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 80 let dnes zemřel režisér dokumentárních filmů a pedagog Karel Vachek. Informaci Radiožurnálu potvrdila děkanka Filmové a televizní fakulty Akademie múzických umění Andrea Slováková. Vachek v roce 1968 natočil film Spřízněni volbou portrétující účastníky takzvaného pražského jara.",
  "text": "Naposledy natočil Karel Vachek téměř šestihodinový dokument o podobě současné politiky a umění s názvem Komunismus a síť aneb Konec zastupitelské demokracie. U Vachka studovali třeba filmaři Filip Remunda, Martin Marečka nebo Vít Klusák.„Dnes v odpoledních hodinách zemřel náš pedagog, významný dokumentarista a myslitel, profesor Karel Vachek,“ uvedla Slováková.Vachek vystudoval FAMU a už absolventským filmem Moravská Hellas (1963) se k publiku dostával kvůli své nonkonformnosti obtížně. Snímek získal tehdy dvě hlavní ceny v Oberhausenu a Čestné uznání na karlovarském festivalu, než ho zakázal tehdejší prezident Antonín Novotný. V roce 1968 pak Vachek natočil snímek Spřízněni volbou o zákulisí volby generála Ludvíka Svobody prezidentem ČSSR.K filmu se vrátil až po revoluci v roce 1989, o rok později získal prestižní ocenění Berlinale Kamera. V roce 2015 získal zlatou medaili Akademie múzických umění (AMU), což je nejvyšší ocenění, které škola uděluje významným českým i zahraničním osobnostem, které na akademii pedagogicky působili. Za FAMU ji dostali například režiséři Jan Švankmajer, Věra Chytilová či Ivan Passer.Významná je i jeho pedagogická práce, která se promítla do tvorby předních dokumentaristů mladší generace. Například Filipa Remundy, Víta Klusáka, Theodory Remundové a Martina Marečka. Přitom Vachek tvrdil, že jeho filmy jsou všechny stejné, o tomtéž, a že žádné žáky nemá.\nJan Bílek, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Při oslavě příchodu nového roku zemřelo v Bosně osm mladých lidí. Podle dosud nepotvrzených informací se otrávili zplodinami z dieselového agregátu, který jejich chatu zásoboval elektrickým proudem. Bosenská média uvádějí, že další dvě osoby přežily a nacházejí se ve vážném stavu.",
  "text": "Podle deníku Dnevni list zemřeli čtyři dívky a čtyři mladíci ve věku 18 a 19 let. Podle prvních zpráv mrtvé našla skupina, která slavili konec roku v sousední chatě.Neštěstí se odehrálo ve vesnici Tribistovo na jihozápadě země poblíž hranic s Chorvatskem. Informaci o úmrtí osmi osob potvrdily místní úřady, přesná příčina tragédie je předmětem vyšetřování.V regionu, kde převládají bosenští Chorvaté, bude vyhlášen den smutku.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V pondělí ráno zemřel emeritní ředitel Hvězdárny a planetária hlavního města Prahy a popularizátor astronomie a kosmonautiky Marcel Grün. Bylo mu 73 let. Informaci serveru iROZHLAS.cz potvrdil ředitel planetária Jakub Rozehnal. Grün patřil k nejznámějším popularizátorům vědy v Česku.",
  "text": "„Včera (v pondělí) ráno zemřel. Pro něj to ale bylo spíš vysvobození. Byl už na tom hodně špatně,“ uvedl Rozehnal.Grün spojil s pražskou hvězdárnou a planetáriem celý svůj profesní život. Jejím zaměstnancem byl od roku 1967, ředitelem mezi roky 2000-2017. Jako popularizátor astronomie a kosmonautiky má na kontě tisíce přednášek, stovky článků i řadu vystoupení v rozhlase a v televizi.V roce 2003 stál u zrodu České kosmické kanceláře, neziskové organizace usilující o rozvoj kosmonautiky v ČR. Jeho zásluhy ocenili jeho kolegové tím, že jednu z nově objevených planetek pojmenovali Marcelgrün. Čestnou medaili Vojtěcha Náprstka za propagaci vědy v roce 2014 udělila Grünovi Akademie věd ČR.Grün se o astronomii začal zajímat díky svému dědečkovi, který mu v dětství v Českých Budějovicích vyprávěl o hvězdách. Na petřínské hvězdárně pak absolvoval kroužky a kurzy astronomie. V roce 1961 tam začal působit jako demonstrátor, kdy návštěvníkům ukazoval dalekohledem vesmír.Marcel Grün se narodil 20. listopadu 1946 v Chebu. Dětství prožil střídavě v Českých Budějovicích a v Praze, kde vystudoval pražskou techniku.\nkro, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ceny Thálie za celoživotní dílo získají v kategorii činohry Hana Bauerová, která vytvořila více než 150 rolí v Jihočeském divadle, a Josef Abrhám, jehož jméno je spojeno s Činoherním klubem. Za celoživotní výkony dále získali ceny Jan Malík za operu, tanečnice Aneta Voleská a muzikálová herečka Hana Talpová, která patřila čtyřicet let k hlavním osobnostem Hudebního divadla v Karlíně.",
  "text": "Výsledky ve všech kategoriích budou vyhlášeny 14. listopadu, kvůli epidemii koronaviru nahradí tradiční slavnostní předávání cen v budově Národního divadla vyhlášení on-line.Na letošní Ceny Thálie mají nominace přes tři desítky jevištních umělců z divadla, opery, muzikálu a tance. Pořádající Herecká asociace je v pondělí zveřejnila na svých webových stránkách.Každá ze čtyř tradičních kategorií má po třech mužských a třech ženských nominantech. Mezi činoherci jsou za mimořádný jevištní výkon nominováni Tereza Groszmannová, Jitka Hlaváčová, Petra Kocmanová, Jakub Albrecht, Jan Fišar a Petr Štěpán. Mezi operními pěvci jsou ve finále Jana Sibera, Jana Šrejma Kačírková, Kristýna Vylíčilová, Pavel Klečka, Richard Samek a Lukáš Zeman.V kategorii muzikál a opereta jsou nominovanými Michaela Štiková Gemrotová, Markéta Sedláčková, Erika Stárková, Pavel Režný, Tomáš Savka a Tomáš Šulaj. V kategorii alternativní a loutkové divadlo je nominováno pět umělců bez rozdělení na mužské a ženské interprety. Jsou to Jakub Gottwald, Jiří Kniha, Nela H. Kornetová, Michal Kraus a Petr Vančura.V kategorii loutkoherců mohou zvítězit Petr Borovský, Dora Bouzková, Ondřej Nosálek, Karel Růžička nebo Johana Schmidtmajerová. Na Thálii za balet, tanec a pohybové divadlo mohou dosáhnout Irina Burdujová, Frederika Kvačáková, Alina Nanuová, Michal Heriban, Patrik Holeček či Ondřej Vinklát.Asociace ceny nově udílí za výkony během divadelní sezony, nikoli roku, jak tomu bylo dříve. Ocenění tak bude za období červen 2019 až červen 2020. Ceny Thálie udílí Herecká asociace od roku 1993 za nejlepší divadelní výkony. Ocenění je pojmenováno po múze komedie Thálii.Jevištní výkony se hodnotí ve čtyřech tradičních oborech činohra, opera, muzikál, opereta a jiné hudebnědramatické žánry a balet, tanec a pohybové divadlo. V pondělí budou také na webových stránkách a facebooku Divadelních novin on-line vyhlášeni vítězové Ceny Divadelních novin za sezonu 2019/2020. Ceny Divadelních novin se udílejí na základě hlasování kritiků a publicistů.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Štěstí, zdraví, dlouhá léta. To do nového roku v lednu tradičně přejí koledníci při Tříkrálové sbírce. Ta začíná už v pátek a potrvá několik týdnů, ale skupinky v kostýmech letos v ulicích zatím kvůli opatřením proti šíření koronaviru nepotkáte. Tradiční tříkrálový koncert bude letos v neděli 10. ledna v 18.00, avšak pouze v přenosu České televize. Hostem vysílání Radiožurnálu byl ředitel Charity Česká republika Lukáš Curylo.",
  "text": "Rozhodli jste se, že budete kopírovat protiepidemický systém (PES), který obecně platí v Česku a vytvořili jste scénáře pro různé stupně. Nyní v pátém stupni nebudou koledníci chodit. Jakou formou můžeme do sbírky přispět?Těch forem je několik. Vytvořili jsme speciální online koledu, která je na našich stránkách trikralovasbirka.cz, kde lidé mohou přispět tím, že buď zašlou DMS – buď trvalou, nebo jednorázovou – nebo si mohou přes naší webovou aplikaci poslechnout nahranou tříkrálovou koledu, kdy koledníci zazpívají a udělají takové virtuální tříkrálové koledování.Posluchači tak mohou přispět právě touhle DMS koledou nebo mohou přispět přímo naším online platebním terminálem.Kdybychom ale třeba v půlce ledna přešli do nižšího stupně PES, změnilo by se to? Vyrazili by koledníci do ulic?Ano, chceme vytvořit takového tříkrálového psa, kdy ve čtvrtém stupni by tříkráloví koledníci mohli vyrazit do ulic. Samozřejmě budou mít roušky, dezinfekce a bude to za určitých opatření, která musí naplňovat opatření vlády. Ve čtvrtém stupni ale jsou připraveni vyrazit.V případě, že vláda situaci v Česku uvolní, tak koledníci vyrazí. Udělali jsme ještě druhé opatření. Většinou se koleduje do 14. ledna, ale letos jsme koledu prodloužili ještě o deset dní tak, aby – v případě, že se situace uvolní – koledníci mohli koledovat až do 24. ledna.\nPetr Král\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V NBA by mohla trénovat spousta žen, ale kvůli společenským stereotypům jsou drženy v pozadí, prohlásil kouč basketbalistů San Antonia Gregg Popovich. Po jeho vyloučení v posledním utkání minulého roku proti Los Angeles Lakers převzala tým Spurs od druhé čtvrtiny Becky Hammonová a stala se první ženou, která koučovala mužstvo v elitní zámořské soutěži.",
  "text": "„Nebylo to nic mimořádného. Nevzali jsme sem Becky, aby se zapsala do historie. Zasloužila si to. Má na to kvalifikaci. Je skvělá v tom, co dělá,“ uvedl s odstupem několika dní Popovich, jehož realizační tým Hammonová posílila už v roce 2014.„Chtěl jsem ji tady kvůli tomu, jak pracuje. A náhodou je to žena, což by mělo být jedno, ale v našem světě není a pro ženy je obtížné získat určité pozice,“ prohlásil trojnásobný nejlepší trenér NBA, který získal se San Antoniem pět mistrovských titulů.Pod vedením šestinásobné vítězky WNBA podlehli Spurs v souboji s Lakers 107:121 a s obhájci titulu následně prohráli i první letošní duel znovu s Popovichem na lavičce 103:109.„O Lakers toho ví víc než já. Nebyl to pro mě žádný zásadní problém, protože ji znám. Vím, co umí a co v ní je. Má před sebou zářivou budoucnost. Chápu tu pozornost, kterou to vyvolalo, ale abych byl upřímný, očekával jsem, že většina lidí už věděla, že má na to být hlavním koučem v NBA,“ řekl jednasedmdesátiletý trenér o Hammonové, která měla před zápasem za úkol skauting soupeře.Popovich je přesvědčen, že existuje spousta žen, jako je Hammonová, které omezují společenské stereotypy, nikoli jejich schopnosti. „Ženy dělají stejnou práci stejně dobře a lépe než muži. Tak to je. Není důvod, proč by Becky a jiné ženy nemohly trénovat v NBA,“ uvedl populární kouč, který vede Spurs už od roku 1996.„Existuje spousta a spousta kvalifikovaných žen, které jsou drženy zpátky. Tak to na světě chodí. Pomalu se to mění, ale čím dříve, tím lépe,“ prohlásil Popovich.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hnutí Fotbalová evoluce chce změnit poměry v českém fotbale. Stojí za ním bývalý sekretář fotbalové asociace Rudolf Řepka nebo třeba bývalí reprezentanti Vladimír Šmicer a Jan Koller. Iniciativa cílí hlavně na kopanou v nižších soutěžích.",
  "text": "„Doufal jsem, že s tím přijde svaz. Třeba týden čtrnáct dní po zatčení Romana Berbra. Ale nic takového se nestalo. Snažíme se jen fotbalu pomoct, očistit ho od toho morálního bahna, které tu bylo dvacet třicet let zaseto a které teď všichni berou jako úplně normální věc,“ popisuje důvody vzniku projektu Fotbalová evoluce bývalý reprezentant Vladimír Šmicer.Tomu se podařilo spojit vybrané funkcionáře a hráče – mezi nimi třeba kolegy z národního týmu Jana Kollera nebo Milana Baroše.„Kdy jindy než teď s fotbalem něco udělat. Myslím, že se otevírají dveře pro to to očistit a pro to znovu získat důvěru lidí. Čím víc kluků to podpoří, tím spíš za nimi lidi půjdou a podpoří to,“ podporuje iniciativu dřívější kapitán Baníku Ostrava Baroš.Hnutí Fotbalová evoluce cílí hlavně na kopanou v nižších soutěžích na krajské a okresní úrovni. V té chce zvýšit angažovanost místních obyvatel.„Když se zase zvolí nový předseda, místopředseda a výkonný výbor, tak to bude absolutně to samé. Musíme se nad sebou zamyslet jako fotbal, udělat nějakou sebereflexi a to očištění musí jít především zespodu. Musíme se zamyslet nad tím, co se děje v okresech a v krajích. Když budeme mít čistý fotbal na okresech a v regionech, tak ho budeme mít čistý i nahoře,“ vysvětluje bývalý generální sekretář Fotbalové asociace České republiky (FAČR) Rudolf Řepka.Právě o něm se mluví jako o možném kandidátovi na post předsedy FAČRu – i když sám Řepka ví, že ho s Romanem Berbrem tíží společná pracovní minulost.„Chápu, že můžu být vnímán jako osobnost, která je posledních dvacet let v nejvyšších manažerských funkcích ve fotbale. Domnívám se, že není důležité, v jakém prostředí se člověk pohyboval, ale jaké hodnoty vyznával. Myslím, že mě lidé mě znají, že jsem byl vždycky dobře nastavený,“ říká Rudolf Řepka, který zatím uvažuje o kandidatuře pouze na šéfa teplického okresního svazu a ve Fotbalové evoluci působí jako poradce a mentor.\nFrantišek Typovský, tat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lehce přes polovinu Čechů souhlasí podle průzkumu pro Evropský parlament s tím, aby unijní dotace byly podmíněny dodržováním principů vlády práva. Zhruba čtvrtina Čechů je proti této podmínce. V obou případech jsou to extrémy ve výsledcích dotazování agentury Kantar ve všech členských státech.",
  "text": "Nikde jinde v Evropské unii nemá podle tohoto šetření svázání unijních peněz se zásadami „rule of law“ tak nízkou podporu, jako u nás. A nikde jinde není tolik jeho odpůrců.A to ani v Maďarsku a v Polsku, jejichž vlády kvůli odlišnému pohledu na tyto principy už několik let „válčí“ s Bruselem a toto provázání rozhodně odmítají. A to do takové míry, že hrozí zablokováním současných rozpočtových plánů celé sedmadvacítky.Navzdory tomu souhlasí v obou visegrádských zemích s touto podmínkou pro čerpání dotací téměř tři čtvrtiny respondentů a proti není ani pětina. Na Slovensku je situace skoro identická, abychom měli obrázek V4 kompletní.Ve všech ostatních nám nejbližších zemích v Unii je tak názor na tuto otázku velmi podobný celoevropskému průměru. Vymyká se pouze Česko.Je o to zajímavější, že premiér Andrej Babiš (ANO) ani česká vláda tento navržený nástroj nijak nezpochybňují a nebojují proti němu po boku dvojice visegrádských partnerů, což by mohlo veřejné mínění v Česku ovlivňovat.Šéfovi hnutí ANO podle zasvěcenců stačí, že naší republiky se nové opatření nedotkne, protože nemá i podle nedávné zprávy Evropské komise s fungováním právního státu zásadnější problémy. Premiér tak prý necítí potřebu tuto věc víc řešit. A domácí debata o ní téměř neexistuje.I to je zřejmě jeden z důvodů, proč tolik Čechů nevidí nutnost spojovat čerpání evropských peněz s dodržováním zásad vlády práva. Není to něco, co by nás bezprostředně pálilo. A navíc návrh nového pravidla přichází z Bruselu, což mu v české kotlině nikdy velkou popularitu nepřinese.V postoji k němu se ale také odráží tuzemské vnímání unijních dotací jako něčeho, na co máme na základě svého členství nárok, nikdo nám ho nemá co brát a nikdo do něj nemá co mluvit.Tento přístup asi ne náhodou už roky razí i premiér Babiš. Je v této souvislosti příznačné, že jeho obvinění z dotačního podvodu v kauze Čapí hnízdo, ani domácí a unijní vyšetřování tohoto podezření s jeho veřejnou podporou v Česku nijak neotřásly.Zneužití evropských peněz není u nás v obecném vnímání považováno za tolik závažný zločin, tak proč dotace svazovat ještě dalšími regulemi.Dokud jsme jejich čistými příjemci, tak se to asi nezmění. Už na konci nastávajícího desetiletí se to ale dost možná obrátí a do unijního rozpočtu budeme přispívat víc, než z něj budeme dostávat.Bude tak i v našem zájmu, aby naše peníze nešly někam, kde nebude fungovat nezávislá justice, která by potrestala jejich zneužití, nebo kde bude bujet korupce, pomocí níž by si tyto peníze přihrávaly jen místní elity.Přesně takový pocit mají při pohledu na východní členy Unie současní čistí plátci. Proto jejich vlády tolik tlačily a tlačí na zavedení nového opatření a proto tam má provázání evropských plateb s dodržováním právního státu takovou podporu i mezi veřejností. Jejich finanční solidarita s jinak ne už tak solidárními novějšími partnery v Unii má totiž evidentně své meze.Autor je analytik Českého rozhlasu\nFilip Nerad\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do vyvrcholení amerických prezidentských voleb se odpočítávají poslední hodiny a celý svět s napětím vyhlíží jméno kandidáta, který na příští čtyři roky ovládne Bílý dům. Stane se prezidentem nejsilnější země světa znovu Donald Trump, nebo přijde politická změna v podobě Joea Bidena? Tentokrát si na výsledek budeme muset možná počkat i několik dní, rozdílů od roku 2016 je tu ale víc. Jaké to jsou? I na to odpovídá přehled klíčových otázek.",
  "text": "Volba mezi dvěma naprosto odlišnými vizemi Ameriky. Tak oba kandidáti – současný republikánský šéf Bílého domu Donald Trump a jeho demokratický vyzyvatel Joe Biden – označují souboj o Oválnou pracovnu, který bude v příštích hodinách vrcholit. Před koncem ostře sledovaného klání má navrch Biden, který si v celonárodních průzkumech udržuje zhruba devítiprocentní vedení.Desetiprocentní náskok (52 % pro Bidena, 42 % pro Trumpa) mu přisuzuje i aktuální průzkum listu Wall Street Journal a televize NBC News, podle kterého se od současného prezidenta Spojených států odvracejí především ženy a senioři – právě starší lidé přitom byli pro jeho zvolení v roce 2016 klíčoví, mimo jiné i v souvislosti s jeho bagatelizujícím přístupem k pandemii se od něj ale odklánějí.„Náskok deseti procent je hrozně zrádný – celonárodní průměry nejsou v americkém volebním systému vůbec relevantní. Ve více státech ale skutečně vede Biden. Šance, že Trump vyhraje, je rozhodně menší než v roce 2016, ale pořád tam je,“ říká pro iROZHLAS.cz Petr Boháček, amerikanista z Asociace pro mezinárodní otázky (AMO).Zrádnost průzkumů tkví v samotné podobě amerického volebního systému, kdy občané nevolí prezidenta přímo, ale prostřednictvím volitelů. Těch je dohromady 538, k výhře je proto zapotřebí získat 270 z nich. V každém z 50 států přitom kandidáti soupeří o jiný počet volitelů – v nejlidnatější Kalifornii to je 55, v případě těch nejmenších to jsou třeba jen tři. A je jedno, jestli dotyčný vyhraje v rámci státu jen těsným rozdílem – „vítěz bere vše“, tedy všechny volitele za daný stát.Může se proto stát, že kandidát vyhraje na počet hlasů, ale nezíská na svou stranu dostatek klíčových států s odpovídajícím počtem volitelů. To se stalo také Hillary Clintonové v roce 2016, která přitom v absolutním součtu získala o tři miliony hlasů víc než Trump.Podobně jako dnes i před čtyřmi lety průzkumy favorizovaly demokratického kandidáta, tehdy Hillary Clintonovou, která ale volby nakonec prohrála. Letošní rok se nicméně přece jen v mnoha ohledech liší.Bidenův náskok v celonárodních průzkumech je dvakrát vyšší, než jakého před volbami v roce 2016 dosáhla Clintonová. Vedení nad Trumpem si navíc udržuje ve státech s počtem více než 360 volitelů, v případě Clintonové to přitom bylo jen lehce přes 320, upozorňuje televize CBC.„Naprosto rozdílnou věcí v porovnání s rokem 2016 je, že Clintonová byla opravdu neoblíbený kandidát. Je otázkou, jestli to je tím, že Biden je oblíbenější, anebo jestli je Trump dnes mnohem víc polarizující než před čtyřmi lety. Bidenova největší síla je totiž především v tom, že je Trumpovým protikandidátem. To je klíčový rozdíl od minulých voleb – nesympatickým a neoblíbeným kandidátem není demokrat, ale Trump,“ popisuje Boháček.Dalším faktorem, který v letošních volbách bude hrát důležitou roli, je i výrazně menší počet nerozhodnutých voličů. Jak v rozhovoru pro iROZHLAS.cz minulý týden upozornil amerikanista Ostravské univerzity Jan Beneš, zatímco v roce 2012 se počet nerozhodnutých pohyboval kolem čtyř procent, před čtyřmi lety to bylo 12 procent, letos se ale počet opět blíží spíš ke čtyřem procentům.Podle amerického listu The New York Times jsou mezi nerozhodnutými voliči, kteří se před čtyřmi lety přiklonili spíš k Trumpovi, především Latinoameričané nebo mladší část americké populace. Ani to Trumpovi nenahrává.„Také můžeme zmínit, že Trump ztratil jednu z klíčových skupin v rámci předměstských oblastí. Tam v roce 2016 poměrně značně zvítězil, zejména v Pensylvánii ho ale tento elektorát do určité míry opustil a v tom jsou volby taky jiné. Jeho klíčovým elektorátem jsou nicméně pořád rurální oblasti mimo velká města a to je stejné jako v roce 2016,“ popisuje Boháček.Během každých amerických prezidentských voleb se pozornost upíná k takzvaným „swing states“, tedy státům, kde jsou síly republikánů a demokratů tradičně vyrovnané a které jsou pro výsledek voleb rozhodující. Podle Boháčka se ale výčet států, v nichž se budou volby rozhodovat, poměrně zásadně proměnil.„Myslím, že by nikdo neoznačil jako swing state třeba Texas, který může vyhrát demokrat, a neřekl by, že v Arizoně budou vyhrávat demokraté. Swing states samozřejmě hrají klíčovou roli, ale jsou mezi nimi nové státy,“ zdůrazňuje amerikanista.K jistému „převratu“ ostatně došlo i před čtyřmi lety, kdy se Trumpovi podařilo získat státy jako Michigan (16 volitelů), Wisconsin (10 volitelů) nebo Pensylvánii (20 volitelů) – dlouhodobé bašty demokratů, kde ale současný prezident velmi těsně zvítězil. V současnosti v nich ale rozdílem zhruba pěti až osmi procent hlasů vede Biden, ukazují průzkumy.Jeden z největších soubojů se odehrává na Floridě, kde se hraje o 29 volitelů. Tu v roce 2016 Trump s malým náskokem získal, podle průzkumů v ní ale nyní velmi těsně vede Biden.„Cesta k vítězství je pro Trumpa letos mnohem těžší, je proto jasné, že pokud nevyhraje Floridu, už pro něj žádná cesta vlastně není. Pak musí vyhrát svá tradiční místa, kde má ale situaci také těžkou, jako je Iowa, Wisconsin nebo právě Texas – tam prostě vyhrát musí. A pak tu jsou tradiční swing states, jako Severní Karolína, které také potřebuje,“ míní analytik AMO, který upozorňuje i na důležitost státu Georgia.Stát na východním pobřeží USA žádný demokrat od vítězství Billa Clintona v roce 1992 nevyhrál. Nyní se šance obou kandidátů v Georgii, která disponuje celkem 16 voliteli, zdají být vyrovnané. Podle Boháčka je přitom tento stát důležitý nejen pro prezidentskou volbu, ale také pro Senát. Kromě hlavy exekutivy totiž listopadové hlasování rozhodne také o novém obsazení Sněmovny reprezentantů a třetině senátorů.„Georgia je dlouhodobě republikánský stát, kde má ale Biden o trošku navrch. Tím hlavním tam jsou nicméně boje o Senát, kde demokratičtí kandidáti také lehce vedou a to by mohlo být náznakem toho, že demokraté získají Senát zpátky,“ vysvětluje Boháček s tím, že v tomto smyslu je důležitá také Arizona.„Klíčových států je mnoho, ale kdybych měl vybrat: Florida je úplný základ, Georgia je letos velice důležitá, Pensylvánie stejně jako vždy a přidal bych tam i Severní Karolínu. Pokud Trump nevyhraje jeden z těchto států, cesta k vítězství už pro něj nebude existovat,“ odhaduje amerikanista.Právě k těmto nejdůležitějším státům se upíná pozornost obou kandidátů. Trump i Biden se snažili poslední dny před vrcholem prezidentského klání využít k pořádání předvolebních mítinků, které jsou doménou zejména pro současného šéfa Bílého domu. Masových sešlostí s voliči se Trump odmítal vzdát i navzdory rizikům spojených s epidemií koronaviru, znamenají pro něj totiž poslední šanci, jak trend naznačovaný v průzkumech zvrátit.Trump míří zejména do států jako Pensylvánie, Severní Karolína, Wisconsin a Michigan. Řadu míst v posledních dnech navštívil i Biden, i když ten se upíná především k rodné Pensylvánii, kde Trump Clintonovou poměrně nečekaně porazil. Demokraté doufají, že stát získají zpět, Biden proto Pensylvánii navštívil vícekrát než kterýkoli jiný stát.„V roce 2016 byly poslední dny před volbami naprosto klíčové – právě v posledních dnech se rozhodlo, protože Trump objel opravdu klíčová místa, ať už to byla malá města ve Wisconsinu nebo na středozápadě USA. Díky tomu vyhrál, ale letos je situace jiná,“ varuje Boháček. Důvodem je nejen omezení mítinků kvůli koronavirové pandemii, ale především vysoké množství voličů, kteří ve volbách hlasují s předstihem.Ať už osobně, nebo prostřednictvím korespondenčního hlasování už ve Spojených státech odvolilo rekordních více než 95 milionů lidí. Podle pozorovatelů je obrovský zájem o hlasování v předstihu dán nejen obavami z šíření covidu-19, ale také celkově velkým zájmem Američanů o letošní volby.„Trumpovi mohou tyto mítinky do určité míry pomoct, na druhou stranu ale obrovské množství voličů už dávno hlasovalo nebo je rozhodnutých. Je tedy otázkou, do jaké míry je Trump schopný voliče těsně před úterkem zmobilizovat. Kvůli korespondenční volbě to ale bude hrát mnohem menší roli než v roce 2016,“ dodává analytik AMO pro iROZHLAS.cz.Letošní volby jsou v mnoha ohledech jiné, než byly v minulých letech, jeden z nejzásadnějších rozdílů ale tkví v tom, že si na výsledek možná budeme muset počkat i několik dní. Jak dlouho to přesně bude, nikdo neví.„Potenciálně se výsledek můžeme dozvědět velice rychle, protože ve spoustě klíčových států, kde Trump musí vyhrát, se hlasy sečtou ihned. Mezi ně patří Florida, která bude mít hlasy sečtené rychle, a podobně také Severní Karolína. Georgia by je měla mít ve středu ráno. Výsledky, na které budeme čekat pravděpodobně nejvíc, budou ty z Pensylvánie – tam je nejzazší termín stanovený až na 23. listopadu,“ popisuje Boháček.Zákony pro počítání hlasů se totiž v jednotlivých státech USA liší. Zatímco v některých se hlasy odevzdané v předstihu mohou sčítat už nyní, jinde mají tuto možnost až po uzavření volebních místností. A pak jsou státy jako Pensylvánie, které dávají k dobru určitý počet dnů, během kterých mohou hlasy poslané poštou ještě dorazit – tam se začne počítat až se zpožděním.„Pokud by mělo dojít na ‚nejšílenější‘ scénář, budeme čekat až do 23. listopadu, v méně šíleném scénáři to budeme vědět příští týden. Ale je také dost možné, že Trump nevyhraje klíčové státy jako Florida, Severní Karolína, Georgia, odkud budeme mít výsledky hned,“ uzavírá Boháček s tím, že pak by byl výsledek zřejmý i bez sečtení hlasů z dalších států.Stejně jako v minulých letech tak budou letošní volby v USA mimořádně napínavé.\nEliška Kubátová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vlivný poradce britského premiéra Borise Johnsona Dominic Cummings v pátek opustil podle britských médií svou funkci. Původně se přitom očekávalo, že jeden z hlavních architektů brexitu i drtivého vítězství konzervativců v loňských parlamentních volbách zůstane v Johnsonových službách až do konce roku. Na přelomu prosince a ledna skončí takzvané přechodné období po odchodu z Evropské unie.",
  "text": "Kamery a fotoaparáty médií zachytily v pátek Cummingse při odchodu z premiérova sídla v ulici Downing Street. V ruce si nesl kartonovou krabici. Média včetně stanic BBC či Sky News vzápětí informovala, že Cummings se funkce Johnsonova poradce vzdal oproti očekávání již v pátek. Premiérův úřad informaci zatím oficiálně nepotvrdil.Ještě dopoledne Cummings BBC řekl, že se nic nezměnilo na jeho postoji vyjádřeném v lednu, že chce svou pozici opustit do konce tohoto roku. V médiích se spekulovalo, že funkci poradce opustí kolem Vánoc.Ministr dopravy Grant Shapps v televizi Sky News řekl, že Cummings neplánoval na postu premiérova poradce zůstávat o mnoho déle než rok, respektive déle než do konce přechodného období, kdy se Británie přestane ve vztahu k EU řídit stejnými pravidly jako za svého členství v unii. Jednání o tom, jak bude nový vzájemný vztah vypadat, ale stále nejsou u konce kvůli několika sporným bodům.„Plánoval, jak sám napsal hned na začátku roku, stát se letos z velké části nadbytečným, až dokončí velkou věc, na které pracoval, což je samozřejmě brexit, který se chýlí ke konci po uplynutí přechodného období 31. prosince,“ řekl Shapps.Cummings byl ústředním hybatelem v pozadí referenda o odchodu Spojeného království z EU v roce 2016 i drtivého vítězství Johnsonovy Konzervativní strany v parlamentních volbách v loňském roce. Podle agentury Reuters byl považován dokonce za Johnsonův „mozek“ a za člověka, který uplatňuje výrazný vliv.V době, kdy Johnson vede jednání o budoucím uspořádání vztahů Británie s evropskou sedmadvacítkou a potýká se s druhou vlnou koronavirové nákazy, se Downing Street zmítá ve vnitřních bojích týkajících se toho, kdo bude příštím šéfem premiérova kabinetu. Podle listu The Daily Telegraph by se jím měl stát bývalý ministr financí Sajid Javid.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Z ministra zdravotnictví ministrem covidu. Tak popsal Adam Vojtěch proměnu své agendy, která přišla s nástupem pandemie koronaviru na jaře roku 2020. Tehdy 33letý právník do té doby v čele resortu řešil klasická témata. Vyměnil několik ředitelů nemocnic, nastartoval elektronizaci zdravotnictví, spustil e-recept nebo lékový záznam. Letošní rok ho ale ve funkci šéfa resortu zdravotnictví postavil do těžké situace.",
  "text": "Byla neděle 1. března a tehdejší ministr zdravotnictví Adam Vojtěch (za ANO) na tiskové konferenci oznámil, že u tří Čechů se potvrdil koronavirus. Jeho práce v čele ministerstva zdravotnictví tím dostala zcela jiný směr.Česko nebylo připraveno. Chyběly ochranné pomůcky i kapacity pro testování. Vojtěch se dostal pod velký tlak ještě před vyhlášením nouzového stavu.„Nebuďte slušnej. Řekněte pravdu, kdo vám to řekl, který úředník. Vy jste moc hodnej,“ vložil se do jedné z tiskových konferencí premiér a šéf hnutí ANO Andrej Babiš. Donutil tak Vojtěcha říct, od koho dostal chybné informace o lékařce, která se po odběru vzorků pacientovi měla ocitnout v karanténě.„Pozice Vojtěcha nebyla příliš silná, protože byl ve vládě pouze z vůle premiéra. Andrej Babiš má nepolitický podivný způsob obsazování ministerských křesel. Jsou to lidí, kteří ani nejsou členy strany, což byl i tento případ. Nepůsobí dojmem jako svébytní ministři, ale jako asistenti premiéra,“ říká komentátor Českého rozhlasu Radko Kubičko.Problémů dál přibývalo. Začátkem léta se koronavirus rozšířil v Moravskoslezském kraji. Lidé vyšli do ulic. Vadilo jim, že přísná hygienická opatření přišla ze dne na den a že stát nezavřel doly dříve.„Ve finále je stát vinen za to, že tam je ohnisko epidemie,“ znělo na demonstraci.A kritikou nešetřili ani politici. „Nefunguje chytrá karanténa,“ shodla se v televizi Prima poslankyně Jana Černochová (ODS) s ministrem vnitra Janem Hamáčkem (ČSSD). V srpnu Vojtěch oznámil, že od září se budou roušky nosit ve všech vnitřních prostorech i ve školách a v obchodech.„Musím říct, že jsem v šoku z toho, co vypadlo z ministerstva zdravotnictví. Vůbec se mi to nelíbí,“ reagoval na to ale premiér Babiš, a tak se roušky nakonec nezavedly.O měsíc později, 21. září, Adam Vojtěch rezignoval. V čele resortu stál bez dvou měsíců tři roky. Když opouštěl svoji kancelář, aby ji uvolnil Romanu Prymulovi, zaměstnanci ministerstva mu dlouze tleskali.O měsíc později byla epidemická situace v Česku jednou z nejhorších na světě. Denně přibývalo 15 tisíc lidí s diagnózou covid-19. Premiér Babiš následně připustil, že v září situaci podcenil.\nEva Šelepová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tenistka Aryna Sabalenková vyhrála halový turnaj v Ostravě. V prvním běloruském finále na okruhu WTA porazila Viktorii Azarenkovou, která měla ve druhém setu zdravotní problémy a působila malátně, dvakrát 6:2.",
  "text": "Dvaadvacetiletá Sabalenková získala sedmý titul v kariéře a letos druhý. V únoru v Dauhá uspěla po finálové výhře nad Petrou Kvitovou. V Ostravě získala z dotace 528 500 dolarů šek na 50 tisíc dolarů, přes 1,14 milionu korun.„Mám za sebou skvělý týden, jsem nadšená,“ řekla Sabalenková, jež po mečbolu poslala polibek do nebe pro otce, který zemřel loni v listopadu ve 43 letech.Bývalá světová jednička Azarenková hrála jubilejní čtyřicáté finále dvouhry v kariéře a vyrovnanou soupeřkou byla krajance jen zpočátku. Od stavu 2:1 dominovala Sabalenková, která hrála odvážněji a v první setu soupeřku přestřílela 16:4 na vítězné údery. První sadu vyhrála Sabalenková po zisku pěti gamů v řadě.„Prvních šest gamů bylo velmi těžkých, hodně mě tlačila a honila po kurtu. Vydržela jsem soustředěná, abych hrála svoji hru, což je důležité, protože když se začnete soustředit na soupeřku, tak většinou prohrajete,“ řekla Sabalenková.Ve druhém setu se Azarenková za stavu 1:2 nechala ošetřit. Po návratu na kurt působila malátně, oddychovala a pohybovala se pomalu. Utkání ale nevzdala, snažila se hrát riskantně na jeden úder a ještě prorazila Sabalenkové servis na 2:4. Zbylé dvě hry ale získala Sabalenková a třetí mečbol využila přímým bodem z podání.„Chci všem poděkovat, i Aryně a Ostravě, za skvělý turnaj. Zdravím také svého syna Lea a zůstaňte všichni zdraví,“ řekla Azarenková při vyhlášení. „Gratuluji Viktorii a doufám, že ti bude už brzy lépe,“ řekla dvanáctá hráčka světa Azarenkové.Sabalenková má šanci slavit v Ostravě triumf i ve čtyřhře. V páru s Belgičankou Elise Mertensovou jsou nasazenými jedničkami a ve finále budou hrát proti kanadsko-brazilské dvojici Gabriela Dabrowská, Luisa Stefaniová.Turnaj J&T Banka Ostrava Open 2020 byl akcí kategorie Premier a v upraveném kalendáři WTA nahradil čínské dějiště Čeng-čou. V době zákazu sportování v Česku kvůli koronaviru dostal turnaj výjimku a konal se bez diváků.Tenisový turnaj žen J&T Banka Ostrava Open 2020 (tvrdý povrch, dotace 528.500 dolarů):Dvouhra - finále:Sabalenková (3-Běl.) - Azarenková (4-Běl.) 6:2, 6:2.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V týmu fotbalistů Realu Madrid se objevily další dva případy nákazy koronavirem. Před víkendovým programem španělské ligy měli pozitivní testy belgický útočník Eden Hazard a brazilský záložník Casemiro. Už na začátku týdne se covid-19 potvrdil u dalšího Brazilce Édera Militaa.",
  "text": "O výsledcích testů z pátečního rána informovalo vedení Realu. Všichni ostatní hráči i členové realizačního týmu, kteří byli s nakaženou dvojicí v kontaktu, jsou před nedělním duelem s Valencií v pořádku.Devětadvacetiletý Hazard i o rok mladší Casemiro odehráli v úterý zápas Ligy mistrů proti Interu Milán. Obránce Militao o toto utkání kvůli koronaviru přišel.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Alpy měly před 6000 lety pravděpodobně výrazně méně ledovců než dnes. Uvádí to studie vědců z benátské univerzity Ca´Foscari, univerzity v Bernu a rakouské akademie věd, napsala agentura ANSA. Podle autorů studie ledovce pokrývaly během celého holocénu pouze alpské vrcholy v nadmořské výšce 4000 metrů a více.",
  "text": "Vědci svou studii založili na zkoumání stáří vzorků ledu odebraného z hloubky ledovce Weissseespitze (Cima del Lago Bianco), který se nachází na rakousko-italském pomezí ve výšce 3518 metrů nad mořem.„Protože tento led se vytvořil jako první, stanovit jeho stáří může určit období, kdy led (na vrcholu) chyběl,“ uvedli badatelé ve studii, kterou zveřejnil specializovaný časopis Scientific Reports.Za použití uhlíkové metody došli vědci k závěru, že led se na vrcholu vytvořil před zhruba 5900 lety. Podle badatelů je tak pravděpodobné, že alpské vrchy do 4000 metrů nadmořské výšky nebyly do té doby pokryty ledovcem.Vývoj ledovců je významným ukazatelem pro sledování změn klimatu, uvedli autoři studie. Podle nich během holocénu neboli období, které začalo před zhruba 11 700 lety, ledovce pod 4000 metrů nadmořské výšky střídavě tály a přibývaly.Po celý holocén se ledovce v Alpách držely pouze ve výšce 4000 metrů nad mořem a více.Výzkumné vzorky byly odebrány nedaleko místa, kde bylo v roce 1991 nalezeno mumifikované tělo ledového muže Ötziho. Stáří těla se odhaduje na 5300 let. Podle vědců je možné, že v době, kdy Ötzi zemřel, se v oblasti začínal rychle tvořit ledovec. Ostatky muže zůstaly tisíce let v relativně zachovalém stavu právě díky tomu, že byly uchovány v ledu.Dříve vydané studie uvádějí, že části alpských ledovců hrozí kvůli růstu teplot a změnám klimatu rychlé tání. Podle výzkumu zveřejněného na začátku prosince se v průběhu století zvýší nadmořská výška tání ledovců ze současných 3234 metrů až na 3880 metrů. Pokud by se tak stalo, Alpy by do konce 21. století ztratily velkou část dnes existujících ledovců.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Není divu, že lidé hledí s nedůvěrou do příštích koronavirových dnů a týdnů. Znepokojivé jsou údaje o nákaze a především počty hospitalizovaných, těžkých stavů a také nakažených zdravotních sester a lékařů.",
  "text": "Petr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kvůli nespokojenosti s moderátorkou ukončil americký prezident Donald Trump v úterý večer (místního času) předčasně rozhovor v televizi CBS. Následně pohrozil jeho předčasným zveřejněním a novinářce oblíbeného pořadu slíbil odvetu.",
  "text": "Trump dva týdny před prezidentskými volbami na twitteru kritizoval rozhovor s moderátorkou Lesley Stahlovou jako „podvod“ a „předpojatost“. Interview má CBS odvysílat tuto neděli v rámci předvolebního speciálu pořadu „60 Minutes“ (60 Minut) o republikánu Trumpovi a jeho demokratickém vyzyvateli Joe Bidenovi.Podle zdroje deníku byla důvodem ukončení rozhovoru Trumpova nespokojenost s otázkami moderátorky.Současný nájemník Bílého domu napsal na twitteru o „příšerném zásahu“ do voleb 3. listopadu. Na následném volebním mítinku v pensylvánském městě Erie podle deníku The New York Times (NYT) nepřímo televizi CBS vyhrožoval.„Budete koukat, co s ‚60 Minutami‘ uděláme, bude to pecka,“ řekl před nadšenými přívrženci. „Lesley Stahlová z toho nebude potěšená,“ dodal.Trump na twitteru zveřejnil několikavteřinový klip s moderátorkou, který opatřil titulkem: „Lesley Stahlová z 60 Minut nenosí roušku v Bílém domě poté, co se mnou udělala rozhovor. Mnoho dalšího bude následovat.“Trump přitom roušku na veřejnosti nosí jen zřídka a častokrát zpochybňoval její účinnost v boji proti koronaviru. Podle NYT novinářka měla roušku nasazenou po většinu času a Trumpem zveřejněný záběr ji zachycuje bezprostředně po interview, během něhož ji měla sundanou.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Argentinský fotbalista Lionel Messi dal 643. gól v dresu Barcelony a vyrovnal rekord brazilské legendy Pelého v počtu branek za jeden klub. Pelé nastřádal stejný počet gólů v letech 1956 až 1974 během působení v Santosu. Messiho rekordní branka k výhře nepomohla, Barcelona jen remizovala s Valencií 2:2.",
  "text": "Třiatřicetiletý argentinský kanonýr skóroval ve čtvrté minutě nastavení netypicky hlavou poté, co neproměnil penaltu. Jeho pokutový kop nařízený za faul na Antoinea Griezmanna gólman Jaume Doménech vyrazil, po centru Jordiho Alby se míč dostal opět k Messimu, který ho u tyče zblízka poslal do sítě.Messi se vyrovnal Pelému ve své sedmnácté sezoně v Barceloně, které je věrný celou dosavadní kariéru, i když v létě málem odešel. Slavný brazilský hráč strávil v Santosu 19 sezon.Argentinec potřeboval na 643 gólů za klub 748 zápasů, Pelé o devět více. „Ta čísla jsou ohromná. Tak produktivního hráče už v klubu mít nebudeme. Co tady dokázal, je působivé,“ řekl tento týden k Messiho statistice trenér Ronald Koeman.V celkovém počtu soutěžních branek Messi ještě zaostává, a to nejen za Pelém. Brazilec jich má na kontě 767 a je v historickém pořadí třetí za Josefem Bicanem (805) a svým krajanem Romáriem (772), barcelonský kanonýr jich má 714. Před Messim jsou ještě Ferenc Puskás (746), Gerd Müller (735) a Argentincův velký rival Cristiano Ronaldo (754).Španělská fotbalová liga - 14. kolo:Atlético Madrid - Elche 3:1 (41. a 59. Suárez, 80. Costa z pen. - 64. Boye), FC Barcelona - Valencie 2:2 (45.+4 Messi, 52. Araújo - 29. Diakhaby, 69. Gómez), Levante - San Sebastian 2:1 (28. Roger, 87. De Frutos - 22. Isak), Pamplona - Villarreal 1:3 (70. R. Torres z pen. - 7. a 86. Moreno, 29. Niňo).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nakonec stejně musí všechna ta nesmírně obtížná rozhodnutí kolem nákazy koronavirem udělat politici. V tom je jejich role nezastupitelná, zodpovědnost nezměrná a pracovní život nezáviděníhodný. „Krk musí dát ti, kteří to mají na starosti,“ odpověděl premiér Andrej Babiš (ANO) na otázku deníku Právo, zda dá svůj politický krk na to, že bude dost lůžek.",
  "text": "V sobotu zavelel slovenský premiér Igor Matovič: „Situace je mimořádně vážná, a proto po třech měsících přebírám vedení boje proti covid-19 do vlastních rukou.“Oba premiéry musíme opravit: jako předsedové vlády mají plnou odpovědnost za zvládání nákazy od prvních informací o ní, 24 hodin denně, sedm dnů v týdnu a bez pardonu za všechno. Nemůžou vládnout jen za pěkného počasí a připouštět si odpovědnost jen za ministerstva zalitá sluncem.Andrej Babiš ve stejném rozhovoru dodal: „Odpovědnosti se nijak nezříkám. A až ten virus odezní, tak se může vystavit konečné zúčtování, kde se bude poměřovat celkový počet mrtvých, nezaměstnanost, celkové zadlužení, propad a růst HDP.“Ano, přesně tak; jen odpovědnost se bude posuzovat stále, ne až po odeznění nákazy. A měřit se bude všechno – ztráty vynucené i zbytečné, motivace jednotlivých kroků, Karviná, opatření, která se neuskutečnila, nebo přišla pozdě, i další věci.Zodpovědnost a těžký úkol pro politiky plyne z povahy nákazy, je to interdisciplinární velký problém, který se navíc dotýká existenciálních věcí každého člověka – jeho zdraví a života a zdraví a životů jeho blízkých. Proto nemohou rozhodovat epidemiologové, ekonomové, virologové, matematici a další specialisté.Jen politici mají mandát a předpoklady hodnotit rizika, vážit náklady a výhody každého kroku. Ani ten nejlepší epidemiolog nemůže rozhodnout, zda zavřít základní školy, protože nedohlédne ekonomické škody ani třeba výpadek zdravotnického personálu, který řetězově způsobí maléry a zbytečná úmrtí v nemocnicích.Ale premiéři by se samozřejmě měli o odborníky a své ministry opírat. „Nejzávažnější omyl, kterého se vladař může dopustit, je špatná volba ministrů,“ napsal už před 500 lety Niccolò Machiavelli.Ve dnech smutného střetu bývalého ministra Vojtěcha s premiérem Babišem o roušky v obchodech a ve školách řekla německá kancléřka Angela Merkelová – bylo to 18. srpna – právě na téma roušek ve školách jasně: „Je to nepříjemné, ale nezbytné.“ A připravila veřejnost na další zpřísnění opatření proti nákaze. V Německu, které vychází z většiny srovnání druhé vlny s Českem mnohem lépe.Merkelová je původně vědkyně a obklopila se týmem špičkových expertů. Ale její manévrovací prostor je omezený, protože právě kroky proti nákaze jsou především v kompetenci jednotlivých zemí. Takže vše musela stále dojednávat se 16 zemskými premiéry, v každé části Německa byla a je přitom situace jiná a v silně postiženém Severním Porýní-Vestfálsku se konaly komunální volby… A přesto drží nákazu pod kontrolou.Také proto, že tam politici před svou odpovědností nekličkují.Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Stovky lidí v neděli znovu demonstrovaly v ulicích běloruských měst a požadovaly konec autoritářského režimu Alexandra Lukašenka, napsala agentura AFP. V metropoli Minsku i v dalších městech lidé vypouštěli balonky v barvách opozice, tedy bílé a červené. Hlavním městem prošlo několik protestních pochodů, uvedl zpravodajský portál Telegram. Policie několik lidí zadržela.",
  "text": "Opozice vyzvala k vypouštění balónků zčásti proto, aby se před silvestrovskými oslavami vyhnula masovému zatýkání.Od počátku protestů před více než čtyřmi měsíci policie zadržela přes 30 tisíc lidí. Demokratické hnutí vedle Lukašenkovy demise žádá vypsání nových voleb a propuštění politických vězňů.Hromadné zatýkání provází nedělní manifestace proti Lukašenkovi prakticky od poloviny srpna.Od té doby lidé protestují proti výsledkům prezidentských voleb z 9. srpna, které považují za zfalšované. Úřady po volbách opět vyhlásily vítězem 66letého Lukašenka, který je ve funkci od roku 1994.Evropská unie výsledky voleb neuznává a Lukašenka nepovažuje za hlavu státu. V srpnových volbách se mu postavila nynější vůdkyně opozice Svjatlana Cichanouská, která později odešla do litevského exilu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Výbornou formu v hokejové extralize teď mají pardubičtí hokejisté. Vyhráli poosmé v řadě, ve 31. kole porazili Spartu 5:4. Vývoj zápasu ale museli otáčet, protože ve dvanácté minutě prohrávali 0:3. Pražané ale náskokem už poněkolikáté v sezoně pohrdli.",
  "text": "Sparťané na pardubický led vletěli doslova jako kometa. Útok stíhal útok a už ve dvanácté minutě vedli hosté 3:0. Vypadalo to, že je po zápase, ale opak byl pravdou.„Hodnotí se nám to špatně, protože jsme už potřetí prošustrovali vedení 3:0. Přestali jsme hrát, dali jsme si vlastní gól. Domácí naší laxnosti využili a zaslouženě vyhráli,“ netajil zklamání hlavní trenér sparťanských hokejistů Miloslav Hořava.Není to poprvé, kdy Pražané ztratili takto dobře rozehraný duel. A je třeba se z toho poučit, jak podotkl útočník Vladimír Sobotka.„Přestali jsme hrát, co si budeme povídat. Něco jsme si k tomu řekli, každý o tom ví, tohle se nám nemůže stávat. Jestli je to nějaký blok, že dostaneme gól a vypneme… musíme se toho zbavit.“Pardubice prožily nepovedenou první třetinu. Od druhé části ale šel jejich výkon nahoru a nakonec z toho byly všechny tři body.„Od druhé třetiny jsme byli zase jiné mužstvo, které se snažilo hrát s kotoučem a bylo sebevědomé. Musím před klukama smeknout, vynikající výkon. Ukázalo to obrovský charakter týmu,“ ocenil hlavní trenér Pardubice Richard Král.\nOta Gutwirth\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Příběh roku 2020 patří i muži, který letos vystřídal čtyři pracovní pozice a získal Řád bílého lva za zvládnutí první vlny epidemie v Česku. Řeč je o Romanu Prymulovi, exministru zdravotnictví za ANO. Letošní rok byl pro něj podle jeho slov hektický.",
  "text": "„Zhruba 2,5 hodiny jsme jednali o různých problémech, které jsou v souvislosti s bojem proti koronaviru v Česku.“Ještě na začátku roku veřejnost Romana Prymulu moc neznala. Jen o pár týdnů později se stal epidemiolog a náměstek ministra zdravotnictví hlavní tváří boje proti epidemii koronaviru, když se v březnu dostal do čela Ústředního krizového štábu.„Pan profesor Prymula je člověk, který zásadním způsobem doporučuje vládě a štábům, jakým způsobem realizovat opatření s cílem omezení šíření koronaviru,“ oznamoval tehdy změny premiér Andrej Babiš z ANO.Už na konci března sice Prymulu ve vedení krizového štábu vystřídal ministr vnitra Jan Hamáček z ČSSD, i pak ale Roman Prymula coby náměstek ministra zdravotnictví vysvětloval kroky vlády na jejích tiskových konferencích. Třeba před Velikonocemi.„Bude to víkend sváteční, ale nemůžeme se věnovat těm standardním radovánkám v uvozovkách, protože to riziko tady je. Nebudou ani standardní bohoslužby,“ vysvětloval tehdy Prymula.Na konci května ale z pozice náměstka ministra zdravotnictví odešel. Jedním z důvodů bylo i to, že nezískal požadovanou bezpečnostní prověrku. Premiérovi ale zůstal nablízku coby vládní zmocněnec pro vědu a výzkum ve zdravotnictví. Opoziční poslanci tehdy nově vzniklý post označovali za trafiku.„Bude mít nižší plat než na ministerstvu, tak jsou to všechno nesmysly, které já odmítám. Profesor Prymula je vědec, takže nějaké trafiky, prosím vás, já nikomu nedávám trafiky,“ bránil tehdy jmenování Prymuly vládním zmocněncem Babiš.Roman Prymula znovu změnil pozici v září, kdy se stal ministrem zdravotnictví jen pár dnů poté, co rezignoval jeho předchůdce Adam Vojtěch za hnutí ANO.„Po důkladném zvážení aktuální situace jsem se rozhodl, že odstoupím z funkce ministra zdravotnictví,“ oznámil tehdy Vojtěch.Česko tehdy bylo na začátku druhé vlny epidemie a zaznamenávalo do té doby rekordní denní nárůsty nakažených. Opozice jmenování Prymuly očekávala a převážně vítala.„Osobnost pana Prymuly naznačuje, že vláda se chystá výrazně přitvrdit v boji s epidemií. Jako riziko vnímáme ten střet zájmů,“ poukázal pirátský poslanec Mikuláš Ferjenčík i na Prymulovu živnost na výrobu zdravotnických prostředků z letošního června.Ve funkci ale Roman Prymula dlouho nezůstal. Osudnou se mu stala noční schůzka v restauraci na Vyšehradě.Podnik měl být podle vládních nařízení zavřený. Na fotkách, které se objevily v médiích, také neměl Prymula roušku. „Nebylo nic porušeno, z tohoto důvodů já sám rezignovat nehodlám,“ řekl tehdy.Nakonec ale na funkci ministra zdravotnictví rezignoval. I pak si ale Babiš epidemiologa nechal u sebe jako svého poradce na Úřadu vlády.„Rady ve smyslu řízení zdravotnictví, to znamená trendy, co by se mělo reflektovat, oponuju materiály, které přicházejí. Někdy to může být velmi frekventní, někdy je to otázka jednou nebo dvakrát za týden,“ popsal náplň své práce.Za přínos při řešení první vlny epidemie letos Roman Prymula dostal od prezidenta Miloše Zemana nejvyšší státní vyznamenání, Řád bílého lva.\nJanetta Němcová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na Slovensku se pomalu blíží do svého finále proces století s vrahy novináře Jána Kuciaka a jeho snoubenky Martiny Kušnírové. To všechno, co v průběhu líčení vyšlo najevo, mohlo zprvu vypadat jako epizoda z kriminálního seriálu na nějaké komerční televizi. Že by se něco takového mohlo dít ve skutečnosti, považoval až do roku 2018 málokdo na Slovensku za možné.",
  "text": "Přesto to ale byla realita, která se začala odvíjet před dvěma lety na jižním Slovensku nedaleko Galanty, kde byli oba mladí lidé zastřeleni. Veřejnost byla šokovaná a reagovala mimo jiné masovými demonstracemi, které zasáhly celou zemi. Vznikl velký tlak na objektivní vyšetření celého případu – tak velkému očekávání slovenská justice až dosud nečelila.Nedávno vystoupil prokurátor Vladimír Turan před speciálním soudem v Pezinku se závěrečným shrnutím celého případu. Potvrdil, že odstranění nepohodlného novináře si měl objednat podnikatel a zákulisní hráč slovenské politiky Marian Kočner.Prokuratura celou kauzu charakterizovala jako „případ neohraničené touhy po moci a penězích, projev cynismu, podlosti a s tím spojené zbabělosti z následků protiprávního jednání. A na druhé straně boje za spravedlnost, jako případ určité naivity v neuvědomění si a osobním nepřipouštění si nebezpečí, které hrozilo z následků“.Důležité bylo zejména to, co vyšlo najevo během vyšetřování. Jak obžalovaný Kočner dokázal v průběhu let získat postupně na svou stranu některé politiky, prokurátory i policisty, aby pak kryli jeho kriminální aktivity. Když na toto nečisté jednání mladý novinář přišel, Kočner mu vyhrožoval, že ho donutí, aby o něm přestal psát. To se nakonec bohužel i stalo. Slovenská média zveřejnila přepisy šifrované komunikace přes program Threema, ze kterých vyplynulo, jak si Kočner vraždu objednal u své známé Aleny Zsuzsové.Celá událost, která odkryla napojení státu na Kočnera, měla také politické důsledky. Pod tlakem veřejnosti byl nucen po letech odstoupit Robert Fico, stejně jako i někteří další členové tehdejší vlády. Znechucení voličů vedlo nejprve k tomu, že v prezidentských volbách před rokem vyhrála Zuzana Čaputová neboli kandidátka, která by jinak asi neměla šanci. Letos v únoru pak Ficova strana nejenomže nedokázala obhájit vítězství v parlamentních volbách, ale po neúspěchu během nich se fakticky rozpadla.K vraždě došlo v roce 2018. Dva roky poté by měl být vynesen rozsudek a měli by být potrestaní viníci. Těm navrhuje prokurátor trest 25 let vězení. Vzhledem k tomu, co všechno se během procesu odhalilo, jak velmi dostávala justice na frak a byla zpochybňována její nezávislost, je vlastně možné považovat za úspěch, že je schopná dotáhnout celou záležitost do konce. Možná, že to je už ono příslovečné světlo na konci tunelu, pokud jde o dosažení spravedlnosti na Slovensku a návrat k normálně fungujícímu státu.Autorka je komentátorka Českého rozhlasu\nKamila Pešeková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V 70. letech vyšel v časopisu ABC zajímavý článek o podvádění ve fotografii. Pro ty, co si to nepamatují: ABC mladých techniků a přírodovědců byl jeden z hrstky oficiálně povolených časopisů, které se tehdy daly číst. Jeho redaktoři úspěšně bruslili na tenkém ledu mezi sovětskou propagandou a zpopularizovanou vědou, takže jste si v něm mohli přečíst spoustu těžko dostupných informací. Pravda, jen o technice a přírodovědě, ale to stačilo.",
  "text": "V tomhle článku se psalo o tom, že někteří fotografové fixlují – jejich fotky, ač neupravené ve Photoshopu, o kterém se tenkrát nikomu ani nesnilo, zobrazují skutečnost příliš nepřesně. Jako odstrašující příklad článek uváděl fotografa, který si vypůjčil ochočeného lva a nechal ho rdousit antilopu, aby získal dramatické záběry.Pozoruhodné: v době, kdy celá východněji položená Evropa žila v jedné velké lži, měli fotografové za povinnost číhat v africké savaně za keřem tak dlouho, až divoce žijící lev zardousí divoce žijící antilopu tak blízko jejich pozice, že to bez problémů zachytí i jejich ubohý teleobjektiv.Dnes považujeme za zcela normální, dokonce žádoucí, když fotograf své fotky „projede Photoshopem“. I fotky upravené, zvýrazněné, přiostřené, zdokonalené jsou z hlediska „pravdivosti“ zcela v pořádku. A jak přesně jste je získali, na to se vás dnes nikdo neptá. Hlavně když jsou kvalitní a barevné.Když jsem v 80. letech přijela do Ameriky a sháněla jsem práci hned v několika různých oborech, stačilo mi k tomu jedno cévéčko, a taky muselo stačit. Psát si cévéčka na míru tomu či onomu džobu by byl – podvod.Dnes se počítá s tím, že žadatel o tu či onu práci napíše pro každého potenciálního zaměstnavatele cévéčko na míru.Dnes už to není podvod. Jen tím lidem z personálního oddělení usnadňujete práci.Žijeme v době postfaktické. Čím dál víc lidem začíná být jedno, co je pravda, hlavně že je to pěkně podané, pokud možno s profesionálně vyvedenými barevnými fotkami, abychom nemuseli číst.Čím dál víc z nás se odebírá do jakéhosi napůl vysněného prostoru, ve kterém platí jen některé přírodní zákony, který nás obaluje do kokonu a chrání nás před nepohodlnou skutečností.Jenomže – bohužel – drsná realita existuje. Můžeme na ni na čas zapomenout, můžeme ji „odmítnout“ – ale ona nezmizí. Je tu, přestože si jí nevšímáme.A když pak na ni tvrdě narazíme, nestačíme se divit. Myslím, že naše matky a babičky, přestože neměly neomezený přístup k informacím jako my, byly na skutečnost mnohem lépe připravené. A proto byly silnější.Autorka je spisovatelka, žije v Londýně\nIva Pekárková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Život dokáže přežít i nad bodem varu. Oceánografové z USA a Německa a Japonska ho našli i v usazeninách na dně moře, kde teploty dosahují kolem 120 stupňů Celsia. Rozmanitost druhů mikrobů hluboko v oceánu je velká, dokonce podobná jako na zemském povrchu.",
  "text": "Aktuální sonda proběhla u břehů Japonska. V podmořském příkopu Nankai se vrtnou soupravu podařilo zanořit 1180 metrů pod dno oceánu. Dno se nacházelo v hloubce 6000 metrů. Vědci tím navázali na předchozí expedice, během nichž se jim podařilo najít kolem 40 tisíc druhů bakterií v sedimentech mořského dna na 40 různých místech planety.„Když se v současné době provrtají i 3000 metrů hluboko do zemské kůry, stále tam nacházejí život,“ upozorňuje parazitolog Julius Lukeš, který zkoumal mořské prvoky.Autory studie překvapilo, že zatímco při 45 stupních Celsia populace mikrobů prořídly, níže v usazeninách, kde je více nehostinné prostředí a teplota až 80 stupňů Celsia, život znovu našli.„Vedle sebe tam mohou žít nepatrné bakterie nebo prvoci, kteří se od sebe liší víc než člověk a kukuřice,“ líčí poměry na oceánském dně Lukeš.Studie, která o tom vyšla v časopise Science, je podle profesora Julia Lukeše povzbuzením pro badatele, kteří hledají život i mimo naši Sluneční soustavu.„Velice primitivní a třeba neskutečně pomalu se dělící formy života jsou v místech, kde jsme je ještě před deseti lety nečekali,“ říká biolog.V takto extrémních podmínkách se podle některých hypotéz buňky dělí, tedy množí, jen velmi pomalu. Trvá jim to například sto let. „Žijí pomalu a v poměrně malých skupinách a nějak to zvládnou,“ poznamenává parazitolog.„Existuje bakterie, která se dělí jednou za tisíc let. My jsme přitom zvyklí z laboratoře, že se bakterie rozdělí za dvacet minut,“ připojuje srovnání teoretický biolog Anton Markoš.Uvádí příklad mikrobů, které žijí z vody v hloubce 5000 metrů v oblasti bývalého dolu v Jihoafrické republice. Místo slunečního světla jim v tom pomáhá záření gama.„Skládají molekulu po molekule, prodýchávají vodík, který se tam náhodou vyskytne, a jednou za čas se rozdělí,“ popisuje život v hlubokomořském dole Markoš.Připomíná, že i v tomto případě šlo vždy zatím o známé bakterie, které byly do hloubky strženy z povrchu, nikoliv o dávné formy života.Pro lidstvo je dobré vědět, že hluboko v moři žijí desítky tisíc druhů milimetrových tvorů. „Spolupracují, a spolu s tím, co žije na povrchu, dávají dohromady biosféru,“ vysvětluje teoretický a molekulární biolog Anton Markoš.Nové druhy mikroskopických organismů se nacházejí hlavně v půdě a ve vodě. Odhalit je dokážou vědci díky metodě takzvaného environmentálního sekvenování.„Zfiltrujete nebo zkoncentrujete živý materiál, čtete masívně miliony a miliony písmenek DNA a z toho skládáte, co tam žije,“ přibližuje metodu Lukeš. Podle něj se dostáváme do bodu, kdy lidstvo ví, co opravdu na planetě žije, a velká překvapení už nelze čekat.Při podobném, nákladném oceánografickém výzkumu, jehož cílem bývá i pátrání po nových zdrojích nafty, musí být všechno sterilně čisté: „Musíte dávat pozor, abyste to nezkontaminovali vrtnou soupravu shora,“ říká Anton Markoš.Připomíná, že 5000 metrů pod hladinou moře se vyskytuje zmrzlý metan a japonský výzkum se soustředí i na možnost jeho případné těžby jako paliva. Tím lze vysvětlit i velkorysé prostředky, jaké se vědcům dostalo na nákladný oceánský výzkum.„Uhlí dnes nevzniká, to neumíme. Ale v těch sedimentech se nastřádá velká vrstva organické látky, kterou mikroorganismy požírají,“ uvádí biolog. Připomíná také souvislost sedimentů s globální změnou klimatu. „Když se oteplí na osm stupňů, tak už to vybublá ven,“ uzavírá Markoš.Poslechněte si celou Laboratoř o životě ve 120 stupních Celsia, zraku coby motoru evoluce a odolnosti v přírodě. Debatují biologové Julius Lukeš a Anton Markoš a herec Otakar Brousek. Moderuje Martina Mašková.\nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Konec roku se ve Velké Británii točil především kolem rostoucích čísel koronavirové nákazy a také definitivní rozlučky země s Evropskou unií. Přesto si svou pozornost získalo i jedno menší téma. Jak informuje deník Guardian, britští politici mají v plánu zakázat prodej sladkostí a pamlsků u pokladen obchodních řetězců a chtějí omezit i další propagaci tohoto zboží.",
  "text": "Pokud vláda záměr skutečně prosadí, mohli by ho podle Guardianu přivítat hlavně rodiče dětí.Zákaz propagace a nabídky nezdravých pochutin a nápojů by se měl týkat například prostoru u pokladních přepážek a měl by postihnout také slevové akce nebo akční nabídky řetězců typu kup dva za cenu jednoho.Navrženou legislativu si pochvalují odborníci na oblast zdraví, kteří ji považují za první důležitý krok ve vládou slibované kampani proti obezitě.Omezení propagace a nabídky by se kromě pokladen mohlo vztahovat také na vstupní plochy obchodů a na konce jednotlivých nákupních uliček. Podobná pravidla by ale rovněž měla platit pro internetové obchody, které nebudou moci inzerovat pochutiny a nezdravá jídla na svých čelních místech včetně domovské stránky nebo u rekapitulace objednávky před zaplacením. A také restaurace nově nebudou moci nabízet takzvané bezedné kelímky u nápojů s vysokým obsahem cukru.Nový zákon by však neměl začít platit před dubnem roku 2022 a o jeho konečnou podobu se zřejmě ještě strhne debata. Současná podoba počítá s tím, že zákaz slevových akcí na nezdravé potraviny se bude týkat jen větších obchodů. Výjimky by také měly získat specializované prodejny, například ty s čokoládou.Boj s nadváhou a obezitou vyhlásil britský premiér Boris Johnson minulý rok poté, co prodělal těžký průběh onemocnění covid-19. Komplikace mu podle jeho názoru způsobila právě nadbytečná kila. Johnsonovy plány nyní vítají zdravotnické i nevládní organizace, které apelují na to, aby se ministři nenechali ovlivnit požadavky obchodníků.Profesor kardiovaskulární medicíny Graham MacGregor, který stojí v čele nátlakové skupiny Action on Sugar, v překladu Boj s cukrem, je o správnosti premiérova jednání přesvědčený.„Johnson konečně jedná rozhodně a podniká první odvážný krok směrem k zákazu propagace a prodeje nezdravých potravin u pokladen. Přebírá tím zodpovědnost za řešení jedné z největších hrozeb pro Velkou Británii, kterou je dětská obezita,“ myslí si MacGregor.Caroline Cernyová z Obesity Health Alliance neboli z Aliance proti obezitě, jež sdružuje více než 40 organizací a zdravotnických fakult, pak věří v to, že nová legislativa přiměje podnikatele propagovat zdravější potraviny.„Obchodníci nás v uličkách supermarketů už nebudou moci svádět k impulzivním nákupům sladkostí. Navíc nová pravidla začnou platit až v polovině roku 2022 a prodejci tak budou mít dostatek času na přesměrování reklamy z nezdravých potravin na ty zdravější,“ myslí si Cernyová.Nový zákon počítá s tím, že současná definice nezdravých potravin bude rozšířena o pochutiny, jako jsou čokoláda, sladkosti, ochucené či ovocné nápoje a mléka, smažené brambůrky, cukrářské výrobky, pudinky, cereálie nebo pizza.S ohledem na připravovaný zákaz slevových akcí vláda argumentuje tím, že zákazníci peníze neušetří, pouze celkově nakoupí více zboží.„Vytvoření takového prostředí, ve kterém si každý může pravidelně dopřát zdravé jídlo, je rozhodující pro posilování zdraví národa,“ je přesvědčená náměstkyně ministra zdravotnictví pro veřejné zdraví Jo Churchillová.Jen v Anglii nyní obezitou nebo nadváhou trpí 63 procent obyvatel. V tomto fyzickém stavu opouští základní školu také každé třetí dítě, vypočítává závěrem deník Guardian.\nJakub Rerich, kac\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Každé zimní období přináší pro lidský imunitní systém větší zátěž. Letošní zima je ale kvůli epidemii ještě náročnější. Je možné vlastními silami zvyšovat odolnost našeho organismu proti nákaze a stresu? Je například pravidelný pobyt ve studené vodě vhodný pro každého? Hostem Tomáše Pancíře ve Dvaceti minutách Radiožurnálu byl instruktor Wim Hofovy metody Jakub Chomát.",
  "text": "Jak začít s otužováním?Otužovat se nutně nemusíte jen vodou. Dá se to i vzduchem – kdykoliv vystavím svoji kůži teplotě nižší než 18 stupňů, tak se začínám otužovat a aktivovat hnědou tukovou tkáň, která savcům pomáhá generovat teplo. Mohu se otužovat už tím, že když je venku 13 stupňů, tak si nevezmu mikinu nebo bundu, ale vyjdu ven jen v tričku a mikinu mám v batohu připravenou, kdyby to pro mě nebylo komfortní. Postupně si tak můžu hrát s vystavováním chladu a trénovat.Když si člověk představí, že by se začal otužovat, tak ho asi první napadne ledová sprcha. Je to správná cesta?Za mě je důležitá laskavost a postupnost. Nešel bych rovnou do ledové sprchy. Pokud několik desetiletí žiju ve vytopeném bytě a v zimě se hodně oblékám, tak bych doporučil začít s chladnou sprchou. Udělal bych to tak, že ve sprše začínám svojí komfortní teplotou a na posledních 15 vteřin si dám chladnou sprchu. Týden co týden prodlužuji tu studenou část a postupně se můžu propracovat k té nejstudenější, co mi doma teče.Když se člověk propracuje k té ledové sprše, předpokládám, že i po tréninku je to v první fázi šok. Za jak dlouho si na to člověk může zvyknout?Je to individuální, ale já jsem zastáncem toho, že když něco trénuju, tak se to postupně zlepšuje. V řádu týdnů budete schopen pozorovat změny. Já jsem začal na podzim roku 2017 s chladnými sprchami a i dnes je to pro mě určitý stresor.\nvla, Tomáš Pancíř\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Předsedou Senátu zůstane Miloš Vystrčil z ODS. Ve středeční tajné volbě dostal 73 ze 77 senátorských hlasů. Byl jediným kandidátem na šéfa horní komory, jak se už před volbou dohodly senátorské frakce. Místopředsedy zůstávají Jiří Růžička a Jan Horník z klubu Starostů společně s Jiřím Oberfalzerem z klubu ODS a TOP 09. Novou místopředsedkyní je Jitka Seitlová (KDU-ČSL). Ružička je zároveň prvním místopředsedou.",
  "text": "Vystrčil po volbě uvedl, že si projevené důvěry velmi váží. Požádal senátory, aby vůči němu nadále zůstali „sice vlídní, ale neúprosní, protože je to hrozně důležité“. Senátoři Vystrčilovo zvolení odměnili dlouhotrvajícím potleskem.Výsledky hlasování oznámil předseda volební komise Jan Tecl (ODS). Pouze tři hlasy byly podle něj neplatné, tedy neoznačené nebo označené jinak než zakroužkováním pořadového čísla u Vystrčilova jména.Šéf ODS Petr Fiala pak Vystrčilovi pogratuloval: „Mám velkou radost, že Miloš Vystrčil obhájil funkci předsedy Senátu s tak velkou podporou a může pokračovat ve své práci. Je to důležité pro Senát i celou Českou republiku.“Vystrčil stojí v čele horní komory od 19. února, kdy nahradil předčasně zesnulého Jaroslava Kuberu (ODS). Tehdy měl protikandidáta v osobě místopředsedy Senátu Jiřího Růžičku (za TOP 09 a STAN) a získal 52 ze 76 odevzdaných hlasů.Také v tehdejší volbě tři senátoři nedali hlas žádnému kandidátovi a čtyři senátoři se z jednání omluvili.Ve středu kromě nových senátorů Heleny Pešatové a Karla Zitterbarta z klubu Starostů na jednání Senátu chyběli Jiří Čunek a Anna Hubáčková z klubu KDU-ČSL.Schůze horní komory nyní pokračovala volbou místopředsedů Senátu. Budou nově čtyři, místo dřívějších pěti. Nadále jimi budou Jiří Růžička a Jan Horník z klubu Starostů společně s Jiřím Oberfalzerem z klubu ODS a TOP 09.Novou místopředsedkyní je Jitka Seitlová (KDU-ČSL), která ve vedení horní komory nahradila svou klubovou kolegyni Miluši Horskou. Senátoři o tom rozhodli v tajných volbách v souladu s dohodami senátorských frakcí.Nejvíce hlasů dostal Oberfalzer (ODS), 74 ze 77 odevzdaných. Získal tedy o hlas více než jeho stranický kolega Miloš Vystrčil při volbě předsedy Senátu.Horník (STAN) obdržel 71 hlasů, Růžička (za TOP 09 a STAN) 69 hlasů a lidoveckou kandidátku Seitlovou volilo 65 senátorů.Výsledky opět oznámil Tecl, podle kterého byly stejně jako při volbě Vystrčila předsedou Senátu tři hlasy neplatné, tedy neoznačené nebo označené jiným než předepsaným způsobem.Z kandidátů na místopředsedy promluvil před volbou jen Růžička. Senát podle něj ctí zásady demokracie a je mu vlastní svoboda rozhodování a zároveň i zodpovědnost. I za ostatní kandidáty na místopředsedy slíbil, že tyto zásady budou dodržovat a že budou oporou Vystrčilovi.Volby vedení Senátu podle Vystrčila ukázaly, že všechny uzavřené dohody klubů platí. Senát je podle něj čitelný, transparentní, srozumitelný a slušný. „Tak má vypadat služba občanům a tak by se politici měli chovat,“ dodal.Senát vnímá jako strážce demokracie a vlády práva. Řekl, že senátoři se snaží hájit demokratické principy, což v praxi znamená, že se ozvou, když se někdo bude pohybovat na hraně Ústavy.„Budeme říkat, že to tak není správně, budeme dávat ústavní stížnosti, budeme říkat, že když má někdo povinnost z ústavy, má ji naplnit, nikoli čekat,“ uvedl. Senát tak podle něj, může plnit roli korektora.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Daňový balíček, který v noci ze čtvrtka na pátek schválila sněmovna, je podle předsedy ČSSD Jana Hamáčka nezodpovědnou sekerou zaseklou poslanci ANO, ODS a SPD. Místopředseda rozpočtového sněmovního výboru Mikuláš Ferjenčík z Pirátů hovoří o rozpočtové šílenosti. Podle Jana Skopečka z ODS je to ale dobrá zpráva, která povede k růstu čistých příjmů zaměstnanců. Vyplývá to z jejich reakcí na twitteru a v České televizi.",
  "text": "Hamáček na twitteru napsal, že sněmovnu při hlasování o daňovém balíčku opustil rozum. „V příštích měsících a letech nás bude hlava bolet nejen z následků covidu, ale i z nezodpovědné sekery zaseklé poslanci ANO, ODS a SPD,“ uvedl.Změny v daňovém systému odsouhlasila sněmovna v noci na pátek, prošlo zejména zrušení superhrubé mzdy a výrazné zvýšení slevy na poplatníka. Zdaňování superhrubé mzdy tak v Česku zřejmě po 13 letech skončí, místo toho se bude od příštího roku zdaňovat pouze hrubá mzda sazbou 15 procent a u vyšších mezd 23 procenty nad 140 000 korun měsíčně.Zrušení ještě není definitivní, musí ho posoudit Senát a podepsat prezident. Pro schválení balíčku jako celku s přijatými úpravami hlasovali poslanci ANO, ODS, KSČM, SPD a dva nezařazení poslanci Václav Klaus a Tereza Hyťhová.Ministryně Alena Schillerová (za ANO) odhadla dopad schválených poslaneckých změn do veřejných rozpočtů zhruba na 130 miliard korun. Z toho jen na státní rozpočet podle ní připadne 87 miliard.Ferjenčík České televizi řekl, že daňový balíček je z hlediska rozpočtové politiky „prostě šílenost“, na kterou stát nemá peníze. Dopad do rozpočtu státu a samospráv bude obrovský. „Zákon jako celek je prostě iracionální,“ řekl.Sněmovna v balíčku schválila i Ferjenčíkův návrh na zvýšení základní daňové slevy na poplatníka. Ta dosud činí 24 840 korun a nově by měla odpovídat průměrné hrubé mzdě za předminulý rok, příští rok by podle pirátského poslance činila 34 125 korun. Ferjenčík ale televizi řekl, že nečekal, že sněmovna schválí jeho návrh i návrh ANO na snížení sazby daně na 15 procent. Pirátský návrh byl podle něho jen alternativou k návrhu ANO a Piráti čekali, že si sněmovna vybere jen jeden z nich a druhý nepodpoří.Poslanec Jan Skopeček České televizi řekl, že je rád, že se po letech pokusů ODS konečně podařilo superhrubou mzdu zrušit. ODS přijde při projednávání návrhu na příští rok s návrhy, kde je možné ušetřit na výdajové straně rozpočtu. „Vzhledem ke schválení výrazného snížení daní přijde ODS s návrhy na snížení výdajů státu. Je potřeba si uvědomit, že problém veřejných financí není na příjmové straně,“ uvedl Skopeček pro Radiožurnál.Předseda lidovců Marian Jurečka na twitteru uvedl, že mu ministryně Schillerová neukázala výhody zrušení superhrubé mzdy na konkrétních příkladech lidí s průměrnými příjmy, dětmi nebo hypotékou. „Mlčela, protože by argumentačně prohrála,“ napsal na adresu ministryně Jurečka.\nIrena Růžičková, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jedním z nejohroženějších tvorů Tichého oceánu je tuleň havajský. Na Havajské ostrovy se dostal před víc než 10 miliony let. Jeden z mála původních havajských savců se tak vyvinul v ojedinělý druh. Až teď se podařilo detailně zmapovat jeho podvodní komunikaci v přirozeném prostředí.",
  "text": "Ilioholokauaua, mea hulu nebo iliokai – v překladu „pes běhající ve zvlněném moři“, „ten huňatý“ nebo „mořský pes“. To jsou jména, kterými Havajci nazývají ve své původní řeči tulení obyvatele tichomořských ostrovů.Samice jsou obyčejně větší než samci, můžou vážit až přes 200 kilogramů a měřit víc než dva metry. Když nejsou ve vodě, odpočívají tuleni na plážích s mělkou vodou, schovaní za útesy nebo za bujnou vegetací. Člověk by se k nim neměl přibližovat blíž než na 150 stop (1 stopa = 30,48 cm).Nejsou ale jedinými plážovými povaleči mezi tuleni. V teplých vodách žily dříve celkem tři druhy tuleňů. O tuleně karibského svět už definitivně přišel, poslední jedinec byl spatřen v roce 1952. Existují ale ještě dva jeho příbuzní – tuleň středomořský a havajský.Od jiných svého druhu se havajští tuleni liší tím, že mají na hlavě krátkou srst, která připomíná hladce vyholené místo na temeni katolických kněží. To bylo pravděpodobně i inspirací pro jejich anglický název monk seal.Havajští tuleni jsou endemity, dnes už jde navíc o jediný druh žijící v tropech. Společně s netopýrem byli před příchodem Polynésanů jedinými savci, kteří Havaj dlouhodobě obývali. Díky tomu jsou jakousi živoucí fosilií, která si dokonce vysloužila vlastní latinské označení Neomonachus.Ve vodách okolo Havajských ostrovů jich v současnosti plave asi 1400, zejména v oblasti neobydlených atolů v severozápadní části souostroví. Na obydlených ostrovech se jich vyskytuje jen okolo 300.V blízkosti Oahu, kde stojí laboratoře Havajského institutu mořské biologie, jsou žijí pouhé čtyři desítky tuleňů. Není tedy divu, že až doposud se biologové zaměřovali především na studium komunikace těchto tvorů v zajetí, a ne ve volné přírodě.Tulení rozhovory v divočině se v rámci své vědecké práce pokusila odposlechnout Američanka Kirby Parnellová. „Samice tuleňů rodí jen v nejteplejší části roku, během které mají jejich mláďata nejvyšší šanci přežít. U havajských tuleňů ale samice rodí v průběhu celého roku,“ popisuje zvláštnosti havajského tuleního mnicha.„Úměrně tomu havajští tuleni průběžně, během celého roku, i vokalizují,“ doplňuje a pouští roztodivné zvuky podobné kuňkání, sténání nebo kručení. „Ještě nám není jasné, co tuleně k vydávání zvuků pudí – zda je to definování teritoria, nebo lákání samiček k páření. Věříme, že to souvisí s reprodukcí.“Americká vědkyně se plánuje v rámci svého výzkumu vydat ještě dál. Své poznatky chce rozšířit o studium toho, jaký dopad má lidmi vytvářený podvodní hluk na tulení komunikaci.„Lidská činnost v mořích generuje spoustu zvukového znečištění. Vytváří jej lodní provoz, zvukové navigace nebo hloubkové vrty. Jaký dopad mají takové ruchy na havajské tuleně, ještě netušíme,“ připouští Parnellová.„Existují ale studie, které to zjišťují u jiných mořských savců. Já bych to ráda zjistila právě u havajských endemitů,“ dodává.„Pokud porozumíme přirozené komunikaci tuleňů, budeme schopni zachytit i změny v jejich komunikačním chování. Tedy takové, které způsobuje přítomnost ruchů civilizace. Následně pak můžeme nastavit pravidla provozu na moři tak, abychom zvířatům co nejméně škodili.“Havajští tuleni zdaleka nejsou jedinými lokálními endemity. Endemických je asi 90 procent původních havajských druhů. Může se zdát s podivem, jak pestré formy života vznikly na ostrovech zrozených z neplodné lávy, tisíce kilometrů vzdálených od pevniny.Osídlily je takové typy živočichů a rostlin, které se dostaly přes Tichý oceán – například semena zachycená na peří ptáků nebo spory kapradin unášené tisíce mil vzduchem. Rostliny a tvorové, kterým se to podařilo, v prostředí bez predátorů vzkvétaly. Alespoň do doby, než přišel člověk a zavlekl na ostrovy nemoci a invazivní druhy.Víc si poslechněte v audiozáznamu.\nMartina Pouchlá\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tak nám začíná škola a britský premiér Boris Johnson by si snad konečně mohl oddechnout. V posledních dnech totiž nemluvil o ničem jiném než o nutnosti začít výuku. A v zájmu publicity se nechal fotografovat ve školních třídách. Dokonce usedl v obleku na podlahu tělocvičny, uprostřed fotografy postrašených žáčků.",
  "text": "Premiérovo nabádání ovšem mířilo na rodiče. Protože pokud půjdou děti do školy, rodiče se mohou konečně vrátit do práce – dosud tak učinilo jen 17 procent – a hospodářství země se může začít zotavovat.Po bezprecedentním pádu ekonomiky je to hlavně ve městech s devastovaným sektorem služeb absolutní nutnost. Provládní deník Daily Telegraph pohrozil, že jinak mnohá pracovní místa zmizí.Většina Britů se s Johnsonem shoduje kvůli přehnanému strachu některých rodičů, kteří tvrdí, že se děti ve škole nakazí koronavirem. Nakažení učitelů se zase dlouho bály jejich odbory. To je ovšem podle vědců na prvním stupni téměř vyloučeno, i na tom druhém je to pořád o mnoho míň, než po návratu domů. Tedy od rodičů, sousedů či starších kamarádů.Média ovšem premiéra podezírají, že volání po návratu do školy mělo zakrýt vládní fiasko. Tedy ucouvnutí ohledně stanovení zástupných výsledků maturit a závěrečných zkoušek za pomoci algoritmů, prý spolehlivějších než hodnocení učiteli. Výsledky však byly podhodnoceny a mnohé studenty proto vysoké školy odmítly.Ministr školství Gavin Williamson – na karikaturách jako popleta z televizního seriálu Některé matky je prostě mají – jak známo pod tlakem studentských protestů nakonec ucouvl a dovolil užít přesnější, a hlavně vyšší známky odhadnuté učiteli.Williamsona však Johnson obětovat nechce a rezignaci, požadovanou studenty i odbory, nepřipustil. Zato byli přinuceni rezignovat nejvyšší vládní úředníci – ředitelka zkouškového dozoru Sally Collierová a den poté i tajemník ministerstva školství Jonathan Slater.Vyhazovy pozorovatelé považují za další skandální pokus premiérova poradce Dominica Cummingse – po už třech předcházejících, podobně vynucených rezignacích – ovládnout politicky neutrální státní úřednictvo.Johnson ovšem před studenty s úsměškem prohlásil: „Obávám se, že vaše známkování téměř vykolejil zmutovaný algoritmus.“ Asi podle želv Nindža. Generální tajemník největší učitelské odborové centrály Kevin Courtney opáčil, že premiér „jen bezostyšně pokrčil rameny nad katastrofou, zaviněnou jeho vlastní vládou“.To ještě není všechno. Johnsonova vláda a ministr Williamson neustáli ani debatu o nošení roušek ve společných školních prostorách žáky druhého stupně (v nakažených oblastech). Nejdříve byli proti – jako v řadě dalších problémů – a poté, co je předešla skotská premiérka Sturgeonová – otočili na obrtlíku. Mnohé tak navíc znejistěli, neboť rozhodnout mají ředitelé škol.Přidejme chaos kolem nekontrolovaných a nekontrolovatelných karantén, nejnověji kontroverzně i na Česko a můžeme usoudit, že kvůli populistickým obavám z nepřízně voličů nerozhodná a rozpačitá vláda je Britům víc ke škodě než k užitku.Autor je komentátor Českého rozhlasu\nJan Jůn\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Podle Světové zdravotnické organizace pandemie koronaviru ve většině oblastí planety slábne a celosvětově ubývá nakažených i mrtvých. Celkově se nakazilo už 25 milionů lidí, poslední milion za čtyři dny. U nás byl týdenní nárůst nakažených nejvyšší za celou dobu pandemie, těžkých případů je ale podstatně menší procento než na jaře.",
  "text": "S končícím létem se opět uzavírají hranice, pro Velkou Británii jsme se stali rizikovou zemí a z Česka je tam možné jet jen s karanténou, Maďarsko zavřelo od úterka nejméně na měsíc hranice pro všechny cizince.V Berlíně se sešlo téměř 20 tisíc lidí k protestům proti koronavirovým opatřením, hygienici ale demonstraci rozpustili, protože účastníci neměli roušky a nedodržovali rozestupy – a to právě patří k tomu, co protestující považují za omezení své svobody. Ale bylo toho více, protestovalo se proti mnohému a mnohé se také požadovalo.Například zastavení teroru, kterým by mělo být testování na virus, konec „koronavirové lži“, ať je to, co je to, protestovalo se proti agrární politice německé vlády, objevila se výzva, aby Donald Trump učinil i Německo opět velikým – hned u ní vlála ruská vlajka –, nechyběly vlajky německé i velkoněmecké, americké, polské, italské, irské, nizozemské, ale ani duhové, na řadu přišel Gándhího citát, proklamace jako „Láska, mír a spravedlnost“, „Děláme to pro naše děti“ nebo „Naše děti jsou nedotknutelné“.A dostalo se i na podporu současného hlavně amerického, ale z USA se už šířícího fenoménu QAnon – to je v podstatě apokalyptický kult se statisíci přívrženci očekávajícími „Velké probuzení“, kult založený na celé směsce konspiračních teorií, kterým vévodí tvrzení, že americký prezident Trump bojuje s kabalistickým spiknutím satanistických pedofilů obchodujících s dětmi, které ovládá média i Hollywood a které vede trio Obama, Clintonová a samozřejmě Soros. To jako vážně. Tak radši dál.Irský eurokomisař Hogen se vzdal funkce, protože porušil vládní protikoronavirová opatření a zúčastnil se golfového večírku. České vládní strany se dohodly, že zrušením superhrubé mzdy sníží daň z příjmů zaměstnancům a důchodci mají dostat do Vánoc pět tisíc korun navíc, podle premiéra Babiše to nemá nic společného s blížícími se volbami.Prezident Zeman ukončil dovolenou, přijal na Pražském hradě Tomia Okamuru, pohostil ho ovocem i typickým českým letním jídlem vánočkou a nastoupil do stavu nemocných, když se po pádu musel podrobit operaci zlomené ruky – rekonvalescence podle jeho mluvčího potrvá šest až osm týdnů.Předseda Senátu Vystrčil odletěl v čele delegace složené z podnikatelů, vědců i politiků na Tchaj-wan, čínské ministerstvo zahraničí to označilo za opovrženíhodný čin a čínský vládní tisk vyzval k odvetě.Ruský blogger Navalnyj byl otráven, oznámili lékaři z berlínské kliniky, na kterou byl Navalnyj převezen poté, co se zhroutil při letu na Sibiř, upadl do kómatu a ruští lékaři tvrdili, že jde o metabolickou poruchu. Podle listu Der Spiegel mohl Navalného otravu způsobit novičok. Ruská prokuratura ale nevidí důvod k vyšetřování a podle tamního ministerstva zahraničních věcí by nebylo otrávení Navalného pro Kreml výhodné – to je vskutku pozoruhodné alibi.K doživotnímu trestu bez možnosti propuštění byl odsouzen australský terorista, který vloni v březnu zastřelil v novozélandském městě Christchurch v mešitě a islámském centru jedenapadesát lidí včetně tříletého dítěte a masovou vraždu vysílal živě na internetu.Mezi kandidáty na Novozélanďana roku byl kromě oblíbené premiérky a oblíbeného epidemiologa zvolen i zrzavý kocour Mittens, který se rád toulá po metropoli Wellingtonu a na začátku roku zde obdržel čestné občanství. V přepočtu téměř 12 milionů korun odškodného vysoudil v Polsku dvaašedesátiletý muž, kterého podle soudního příkazu drželi osm let na psychiatrii poté, co ukradl v obchodě sedm balíčků kávy.V pražských Modřanech se pětatřicetiletý lupič pokusil sebrat ženě čekající na autobus batoh, jako jediný z přihlížejících se oběti zastal devadesátiletý senior, o 55 let mladšího lupiče přemohl, povalil na zem a zalehl ho, než přijela policie. Ať také umíme najít odvahu do zdánlivě nerovného, ale spravedlivého boje, přeje posluchačům Českého rozhlasu Plus, sobě i celému světu Petr Schwarz.Autor je komentátor Českého rozhlasu\nPetr Schwarz\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čekání na cenný kov z vrcholné akce juniorů pokračuje. Česká hokejová dvacítka v duelu s favoritem mistrovství světa a obhájcem titulu Kanadou vypadla ve čtvrtfinále po výsledku 0:3. Z výběru trenéra Karla Mlejnka jsou i tak slyšet pozitivní slova.",
  "text": "„Nevím, zda jsme byli blízko nebo daleko vítězství. Bohužel utkání ovlivnila první třetina, kdy jsme brzy inkasovali dvě branky. Poté jsme se proti konsolidované obraně soupeře nedokázali prosadit,“ přiznal po zápase s Kanadou na on-line tiskové konferenci trenér Karel Mlejnek.Kouč juniorů vyzvihl především psychickou odolnost svého výběru oproti zápasům se Švédy a Američany.„Našemu týmu bych ale dal obrovský kredit, jen jsme nedali branku. Na hodnocení celého turnaje je krátce po zápasu ještě brzy. Mám krásný pocit z našeho týmu, krásný pocit z realizačního týmu, krásný pocit ze spolupráci všech lidí okolo týmu, což je super. Co se týká hry, nepovedená druhá polovina utkání se Švédy a s Američany,“ hodnotil Mlejnek.Rozhodující dvoubrankový náskok si domácí Kanaďané vypracovali již v první třetině, třetí gól přidali při české power play v závěru zápasu.„Když chcete vyhrát, musíte dát gól. Jsme zklamaní. Tlačili jsme se do střel, měli jsme dokonce i více střel než soupeř, ale bohužel jsme se neprosadili,“ litoval kapitán Jan Myšák.Češi na šampionátu vyhráli dva zápasy a připsali si tři porážky. Ve skupině porazili Rusko s Rakouskem a prohráli se Švédskem a USA. Ve čtvrtfinále podlehli Kanadě 0:3„Jsem extrémně hrdý na všechny kluky, na moji druhou rodinu. Z venku do toho nevidíte, ale my, co jsme tady byli pospolu, tak to bylo něco neuvěřitelného. Byla to věc, kterou jsem v životě nezažil, ani na jiných turnajích. Soudržnost byla opravdu neuvěřitelná a o to více mě mrzí, že to nevyšlo,“ doplnil litvínovský útočník loni draftovaný Montrealem ve 2. kole.O týmovém duchu reprezentace mluvil také obránce Radek Kučeřík: „Nebyli jsme tady jen jako tým, byla to druhá rodina a pro nás je to teď hodně těžké. Musíme přes to ale přejít a pokračovat dále, protože je tady hodně skvělých hráčů a všichni mají na to, aby se hokejem jednou živili. Jsem na všechny hrdý, nechali tady všechno a za to jsme hrozně rádi.“\nwei, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dělníci při rekonstrukci bývalé školy v Klášterní ulici v centru Pardubic odkrývají pozůstatky dřívějších objektů, které na místě stály. Pod úrovní terénu jsou gotické sklepy, uprostřed dřívějšího rajského dvora kláštera zůstala zachována studna.",
  "text": "Stáří studny se odhaduje asi na 300 let, řekl ve středu vedoucí archeologického oddělení Východočeského muzea Tomáš Zavoral. „Při stavbě kláštera potřebovali zdroj vody. V podstatě se konstrukcí prosekali barokní studnou a takto to zůstalo po druhotných opravách a úpravách,“ vysvětlil Zavoral.Při rekonstrukci archeologové našli i zlomky keramiky a další drobné předměty. Bývalá škola vznikla z objektu kláštera minoritů zrušeného vlivem reforem císaře Josefa II. Ten byl vybudován v první polovině 17. století na místě tří pozdně gotických domů, které řád odkoupil zhruba 100 let předtím.Konvent s rajským dvorem obklopeným arkádami, jež původně byly v přízemí i prvním patře, měl kdysi i věž se zvonem. Po odchodu minoritů se zvažovalo, zda objekt využít jako kasárna, nakonec sloužil školským účelům.Prázdnou budovu získala v roce 2015 od Pardubic Speciální škola Svítání pro děti s kombinovaným postižením zhruba za deset milionů korun. Po opravě v ní mají být hlavně učebny a sociální podnik.V gotických sklepích bude menší galerie, v přízemí například přednáškový sál, rajský dvůr bude sloužit i akcím pro veřejnost. Ve druhém nadzemním podlaží škola zřídí pedagogické centrum, administrativu a jídelnu. Ve třetím patře jsou naplánované učebny a kabinety. Na půdě vznikne centrum pro výuku dovedností klientů školy a tréninkové byty.Náklady dosáhnou asi 145 milionů korun, 93 milionů korun získalo Svítání z evropské dotace. Zbytek chce zaplatit z peněz od sponzorů a z úvěrů. Stavba začala letos v květnu a skončí na jaře 2022.\nHonza Ptáček\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Pšenice představuje jednu ze základních plodin, na které závisí přežití lidstva. To ale může být riskantní, říkají hosté pořadu Souvislosti Plus. „Nejsou levné potraviny. Jejich cena se musí odrazit někde jinde, ať je to poškození životního prostředí nebo nízká mzda pěstitelů. Drahé potraviny mají tu správnou cenu,“ doplňuje Barbora Kebová z organizace Zachraň jídlo.",
  "text": "Ačkoliv se o člověku říká, že je všežravec a v případě jedince to může být pravda, z pohledu lidstva jsme se ale stali potravními specialisty.Upozorňuje na to Jaroslav Doležel, rostlinný genetik z Ústavu experimentální botaniky Akademie věd, díky jehož metodě byl rozluštěn genom pšenice:„Záviset na několika málo plodinách může být riskantní. A to se vlastně stalo, protože asi ze dvou třetin získává lidstvo kalorie jenom ze čtyř druhů plodin – kukuřice, pšenice, rýže a sóji. Pšenice tak hraje naprosto klíčovou roli a bez ní nejsme schopni vůbec přežít.“S rostoucí celosvětovou populací je tedy jasné, že roste také spotřeba základních plodin. Tu se daří vykrývat i díky šlechtitelství.„Díky šlechtění nám neustále rostou výnosy – vychází to přibližně na jedno procento za rok. Samozřejmě globálně je to složitější, protože lidstvo přirůstá podstatně rychleji,“ upozorňuje Pavel Horčička, ředitel šlechtění ve společnosti Selgen.Mezi částí populace mají šlechtěné odrůdy zemědělských plodin špatnou pověst. I proto se stále častěji v gastronomii prosazují původní druhy.„Podpora těch starších odrůd nebo jiných druhů pšenice je čím dál vyšší. Lidé o to mají zájem, restaurace o to mají zájem. Takže myslím, že biodiverzita se rozšiřuje i v rámci gastronomie,“ komentuje dění u nás, ale hlavně ve světě Kebová, která je odbornicí na cirkulární ekonomiku a gastronomii.S odmítáním šlechtění a adorováním původních odrůd zemědělských plodin ale nesouhlasí rostlinný genetik Jaroslav Doležel. Podle něj nejsou tyto odrůdy ekologické:„Co já považuju za nejzásadnější, je, aby byl vůbec dostatek jídla a potravin. V Evropě to problém není. Takže my tady řešíme trošku problém preferencí zákazníků – jsme natolik bohatí a máme takovou úrodu, že si můžeme dovolit pěstovat odrůdy, které mají výnosy malé. Kdyby ale existovaly jenom tyto odrůdy, tak už lidstvo začne vymírat hladem. To takzvané ekologické zemědělství nemá šanci lidstvo nasytit. Ono dokonce představuje obrovskou zátěž pro životní prostředí.“To ovšem neznamená, že by původní druhy plodin pro nás nebyly důležité. Právě je totiž šlechtitelé používají k tomu, aby novým odrůdám vtiskli požadované vlastnosti.„Stále se zvyšuje důraz na rezistentní šlechtění, to znamená na šlechtění k odolnosti k chorobám, škůdcům, ale i těm abiotickým stresům, jako je sucho, mráz, případně i velké bouře, aby pšenice nepolehaly,“ doplňuje Horčička.Takto odolné druhy navíc mohou pozitivně přispět i k ochraně životního prostředí. „Rezistentní odrůdy nebudeme muset práškovat a sypat na ně různé chemie. A odrůdy, které budou umět lépe využívat hnojiva, budeme méně hnojit a méně tak znečišťovat vodu a životní prostředí,“ popisuje Doležel, v čem vidí budoucnost zemědělství.Problém moderního světa ale není jen v množství produkce jedné ze čtyř základních plodin, ale také v efektivnosti jejího využití.„Měly by se vyvíjet i naše stravovací návyky. Momentálně docela nadspotřebováváme a jsme hodně vybíraví. A hodně toho vyhodíme. Myslím si, že když to půjde ruku v ruce, tak i to ekologické zemědělství by mohlo uživit velkou část světa a mohli bychom být méně nároční na životní prostředí,“ věří Kebová.Poslechněte si celou debatu Martiny Maškové a jejích hostů. Společně probrali také to, jak velkým problémem je plýtvání, případně kolik jídla by se ušetřilo po celém světě, kdybych každý z nás alespoň o trošku snížil spotřebu masa.  \nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Centrum sociálních služeb ve Znojmě testuje prototypy pratelných ochranných plášťů. Jejich střih, velikost nebo stahovací gumičky si upravují sami pečovatelé. Podle jejich požadavků pak místní firma finální oblek ušije. Dosud dodávané ochranné oděvy od různých výrobců pracovníkům centra sociálních služeb často na těle dobře neseděly.",
  "text": "Oblek je na první pohled daleko užší než klasický jednorázový, a to i navzdory tomu, že jde podle číslování o stejnou velikost.„Na velikost napsanou na obale není úplně spoleh, protože to není klasické číslování. Nedá se o to úplně opřít,“ řekla Českému rozhlasu Brno ředitelka Centra sociálních služeb Znojmo Radka Sovjáková.Popisuje také rozdíly mezi prototypem a běžnými jednorázovými obleky: „Některé obleky mají třeba poutka, a ta byla mnohdy zbytečná. Potom jsme řešili, jestli chceme gumičky, jaká má být kapuce, jaký zip, jestli dát klopu na zip nebo ne. Postupně se z toho vyvinul jakýsi dokonalý prototyp overalu, který máme k vyzkoušení.“Výroba obleků by měla začít příští týden. Tisíc overalů dostane centrum sociálních služeb na konci listopadu. Oblek je díky svému materiálu zároveň pratelný a jeho jednotlivé kusy spojil ultrazvuk, který nepoškozuje materiál. Vydržet by měl desítky pracích cyklů.„Je to kontakt dvou materiálů. Jeden materiál je pevně stanovený, druhý je rozkmitáván. Tím rozkmitáváním, třením dochází k teplotě a přítlakem můžete udělat určitý tvar toho sváru. Když se bude sešívat jehlou, tak už po samotné jehle vzniká otvor,“ vysvětlil ředitel firmy PPO Group Josef Knob.Zblízka lze vidět i jednotlivé nitky vedle sebe, jako by byl oblek tkaný. „A samozřejmě tím procesem praní a sušení dochází k dalšímu většímu proplétání,“ vysvětlil.Město, které je zřizovatelem centra sociálních služeb, by mělo na oblecích také ušetřit. Za pratelné obleky zaplatí totiž stejně jako ty jednorázové.\nPetr Tichý\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Chicaga nevyužili dobrou šanci na premiérové vítězství v sezoně NBA a po nezvládnuté koncovce prohráli doma s Golden State 128:129 trojkou sekundu před koncem. Český reprezentant Tomáš Satoranský v dresu Bulls odehrál 23 minut a zaznamenal tři body, doskok a tři asistence.",
  "text": "Chicago zůstává po třech zápasech bez výhry. Proti Warriors přitom vedli Bulls téměř celý druhý poločas až o deset bodů.A ještě 50 sekund před koncem drželi pětibodový náskok. Pak ale dal Stephen Curry koš s faulem a Kevon Looney srovnal po útočném doskoku. Chicagu ještě vrátil vedení Zach LaVine, ale Damion Lee trojkou zařídil hostům první výhru v sezoně.„Damion to zvládl skvěle. Byl na to připravený. Dnes se mu dařilo a má velkou zásluhu na první výhře,“ pochválil spoluhráče Curry, o němž se předpokládalo, že bude mít poslední střelu. Nebo Andrew Wiggins. Varianta s Leem byla nečekaná.Satoranský nebyl tolik vidět. Na začátku čtvrté čtvrtiny proměnil nájezd i s faulem a zvýšil na 100:93.Pak už se do akcí příliš nedostával a v koncovce měl na starosti hlavně obranu. Při rozhodující střele se přes dobrou clonu stačil dostat k Leemu, ale ten i přes Satoranského nataženou ruku zamířil přesně. Ještě se pak český rozehrávač snažil v poslední sekundě zachránit výhru střelou z vlastní poloviny hřiště, ale minul.„Odvedli jsme dobrou práci v tom, abychom jim plán překazili. Poslední akce měla být na Curryho. Sato skákal, aby zamezil přihrávce právě na Curryho. V tu chvíli jeho hráč odběhl. Pak mu chyběl krůček, aby ho stihl ještě lépe. Přesto se tam přes clonu dostal a střelu mu ztížil. Je třeba ocenit soupeře, že to zahrál dobře,“ řekl trenér Chicaga Billy Donovan.Curry nastřílel 36 bodů a stal se teprve třetím hráčem v historii, který dal v NBA 2500 trojek po Rayi Allenovi (2973) a Reggiem Millerovi (2560). Za Chicago měl nejvíce bodů LaVine (33), na dvacet a víc se dostali i Lauri Markkanen, Wendell Carter a Coby White.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Teplice se po debaklu 0:7, který schytali od Plzně, oklepali a ve 13. kole Fortuna ligy si doma poradili s Brnem, které porazili 1:0. Naopak Plzeň propadla na Slovácku, kde prohrála 0:4. Nováček s Pardubic doma uhrál bezbrankovou remízu se Zlínem. Slavia ve vršovickém derby porazila Bohemians 2:1.",
  "text": "Viktoriáni si v minulém kole smlsli na Teplicích, kterým nastříleli sedm branek, v Uherském Hradišti ale tvrdě narazili. Od Slovácka schytali čtyři góly.Domácí mohli jít do vedení už v osmé minutě, Petržela ale na brankáře Hrušku nevyzrál. O chvíli později už se ale Slovácko mohlo radovat, když se důrazný Jan Kalabiška prosadil z dorážky. A Moravané hrozili i dál, další gól ale nepřidali. V aktivním výkonu pokračovalo Slovácko i po přestávce a brzy přišla další pohroma pro Plzeň. Sadílek našel po kombinaci před bránou volného Stanislava Hofmanna a ten v pohodě zvýšil na 2:0.Další trable pro hosty přišly v 79. minutě, když Milan Havel fauloval loktem Navrátila, viděl druhou žlutou kartu v zápase a musel ze hřiště. A domácí přesilovku dokázali hned dvakrát využít. Nejdřív si Šimkům centr našel ve vápně Lukáš Sadílek a z voleje překonal Hrušku potřetí a v samém závěru zvýšil na konečných 4:0.Plzeň tak utrpěla nejtvrdší ligovou porážku od března 2019, kdy stejným výsledkem podlehla Spartě. V tabulce jsou Západočeši až pátí, Slovácko je deváté o dva body za svým nedělním soupeřem.Skóre vršovického derby neotevřel nikdo jiný než slávistický objev posledních měsíců Abdallah Sima, který si naběhl na centr Stancia a chytrým zakončením ke vzdálenější tyči poslal domácí do vedení.Slávisté měli i další zajímavé příležitosti, ale pozadu nebyli ani hosté, kteří několikrát zahrozili. Jenže třeba bývalý slávista Necid ve finální fázi podklouzl a o chvíli později zase brankář Kolář podržel Slavii při nebezpečné hlavičce vlastního obránce Kúdely, který si málem dal ukázkový vlastní gól.Zajímavý zápas ve vysokém tempu pokračoval i po přestávce. Nejdřív Stanciu jen těsně minul bránu Bohemians, o chvíli později si jeho spoluhráč Bořil, který sám uháněl na bránu, míč ukopl. Pak zahrozil hostující Hronek, který prověřil Koláře ranou z dvaceti metrů.V 66. minutě odskočili domácí do dvoubrankového vedení díky Lukáši Provodovi, který si po přihrávce Simy počínal zkušeně a sám před brankářem poslal lobem míč do sítě. Bohemians se ale podařilo vzápětí snížit, když se před brankou prodral k centru z levé strany Petr Hronek.Víc gólů už v Edenu nepadlo, i když se chvíli zdálo, že budou domácí kopat penaltu za ruku. Tu ale rozhodčí po konzultaci s videem odvolal. Slavia tak porazila sousedy z Ďolíčku 2:1 a pojistila si první místo v tabulce. Tepličtí museli v záchranářském souboji proti Brnu napravovat debakl 0:7 z minulého kola na půdě Plzně. A vykročit za třemi body mohli domácí už po necelých dvaceti minutách, kdy Řezníček napálil břevno.Pak měli Tepličtí ještě několik příležitostí, ale do přestávky se skóre neměnilo. Po přestávce se hrálo dlouho bez šancí a zdálo se, že prázdný teplický stadion bude svědkem bezbrankové remízy. V 79. minutě ale přeci jen gól padl. Po rohovém kopu se míč dostal k Vondráškovi, po jehož střele se patičkou trefil Tomáš Kučera. Byla to jeho první trefa v sezoně. Hosté pak mohli srovnat, kapitán Dreksa se ale střelou z otočky neprosadil. Zbrojovka tak pod staronovým koučem Dostálkem nenavázala na úspěch ze Slovácka a je předposlední, Teplice se naopak odpoutaly od sestupového pásma.Zlín byl v první půli na půdě nováčka lepším týmem, ale k vedoucímu gólu mu scházela lepší koncovka. Ve druhé půli se hra vyrovnala, skórovat se ale nepodařilo ani jednomu mužstvu.Ševci tak v lize remizovali poprvé po 17 zápasech a gól nevstřelili už ve třetím utkání v řadě. Pardubice neprohráli ani v sedmém zápase v azylu na stadionu v Ďolíčku.13. kolo první fotbalové ligy (hráno v Praze v Ďolíčku):FK Pardubice - Fastav Zlín 0:0Rozhodčí: Lerch - Mokrusch, Leška - Petřík (video). ŽK: Solil, Jeřábek - Kolář, Hlinka. Bez diváků.FK Teplice - Zbrojovka Brno 1:0 (0:0)Branka: 79. T. Kučera. Rozhodčí: Klíma - Hájek, Váňa - Berka (video). ŽK: Ljevakovič, Diviš - Sedlák, Fousek, Hladík. Bez diváků.1. FC Slovácko - Viktoria Plzeň 4:0 (1:0)Branky: 11. Kalabiška, 50. Hofmann, 80. Sadílek, 90. Kubala. Rozhodčí: Ginzel - Caletka, Kříž - Dorušák (video). ŽK: Kohút, Kalabiška, Kubala, Svědík (trenér) - Havel. ČK: 78. Havel. Bez diváků.\ntat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Běloruský prezident Alexandr Lukašenko, který od zpochybňovaných prezidentských voleb z 9. srpna čelí masovým protestům, vyměnil ministra vnitra a jmenoval nové poradce, jimž svěřil dohled nad bezpečností v různých částech země. Nařídil rovněž částečně uzavřít pozemní hranice s Polskem, Lotyšskem, Litvou a Ukrajinou. Ve čtvrtek o tom informovala agentura Reuters, která podotkla, že poslední kroky jsou pokusem prezidenta upevnit svoji moc.",
  "text": "Polsko už oznámilo, že do Běloruska mohou na některých místech hranice překročit pouze Bělorusové nebo nákladní automobily. Podle šéfa litevské pohraniční stráže Rustamase Liubajevase nemohou od 15.00 SEČ projet vozy z Litvy do Běloruska a o pár hodin později se hranice uzavřely i pro automobily opouštějící Bělorusko.Změna podle něj nastala bez předchozího upozornění. Opoziční server Belorusskij partizan později napsal, že teprve k večeru pohraničníci začali do země pouštět vracející se Bělorusy.Běloruský výbor pro kontrolu hranic uzavření zdůvodnil snahou zabránit šíření koronaviru, pandemii zmínil i Lukašenko. Agentura AP nicméně podotkla, že mezinárodní letiště v Minsku funguje normálně a hranice s Ruskem zůstávají otevřené. Lukašenko pohrozil uzavřením hranic už v minulosti, dosud se tak ale nestalo.Dosavadního ministra vnitra Juryje Karajeva vystřídal Ivan Kurbakov, oznámila běloruská média. Kurbakov jako policejní náčelník v Minsku řídil zásahy proti demonstrantům.Agentura Reuters poznamenala, že Lukašenko jmenoval Karajeva a další dva vysoce postavené funkcionáře bezpečnostních složek svými poradci, kterým svěřil dohled nad bezpečností v různých částech země.Zodpovědní budou za Minsk, oblast Brestu, jenž leží u polských hranic, a za Grodno, které se nachází u hranic s Polskem a Litvou. Důraz na bezpečnost v regionech sousedících se státy NATO odpovídá opakovaným prohlášením Lukašenka, že Severoatlantická aliance a Západ podporují protesty v Bělorusku, píše Reuters.Na všechny tři muže se vztahují sankce, které Evropská unie uvalila na osoby zodpovědné zadržování demonstrantů, jejich bití a mučení. Minsk mučení zatčených popírá.Kádrové změny podle opozičního serveru Belorusskij partizan naznačují, že Lukašenko se nechystá vést dialog s národem, ale chce protesty potlačit násilím.Lukašenko ve čtvrtek rovněž slíbil v případě potřeby povolat do ulic armádu i ozbrojit dobrovolníky z takzvaných lidových družin, které tvoří bývalí vojáci a příslušníci bezpečnostních složek.„Pokud budete potřebovat podporu ozbrojených sil, jak tomu bylo v létě, uděláme to. Je to v mé pravomoci. Výsadková úderná brigáda v Brestu je na to zaměřena ze zákona. A velká motostřelecká brigáda je rozmístěna v Grodnu. To je vaše opora,“ řekl podle serveru Tut.by prezident.Dodal, že pomoci mohou i takzvané létající oddíly bývalých vojáků z lidových družin, které je záhodno posílit a které by mohly být i vyzbrojeny.Ministerstvo vnitra patří k tradičním oporám režimu. Lukašenko vládne bývalé sovětské republice už 26 let. Od srpnových voleb, jejichž výsledky opozice odmítá jako zfalšované a které neuznala ani Evropská unie, nicméně Lukašenko čelí bezprecedentním protestům. Ty už trvají skoro 12 týdnů. Demonstranti požadují Lukašenkovo odstoupení, propuštění všech politických vězňů a nové volby.Opoziční vůdkyně Svjatlana Cichanouská, která po volbách odešla do litevského exilu, nejnovější kroky běloruského prezidenta označila za známku slabosti. „Zavření hranic i nová jmenování jsou signály oslabení jeho moci. Činí nekonzistentní rozhodnutí, protože panikaří,“ prohlásila ve čtvrtek Cichanouská.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Soňa Peková, Miloslav Ludvík, Roman Šmucler, Jan Pirk a Jan Žaloudík. Pětice, která letos často vystupovala v médiích a za svá slova si mnohdy vysloužila kritiku. Třeba kvůli tomu, že jejich vyjádření mohla nahrávat „popíračům covidu“. Server iROZHLAS.cz se jich nyní zeptal, jak hodnotí současnou situaci. A jak se zpětně dívají na to, co během roku tvrdili.",
  "text": "„Stála při nás svatá prostota. Česko i Slovensko si mohou pogratulovat, jak to zvládly,“ prohlásila v červnu v rozhovoru pro Právo molekulární genetička Soňa Peková.A pokračovala. Například prohlášením, že „covid do Vánoc zmizí“. „Domnívám se, že žádná druhá vlna nebude. Plošně mezi lidmi už se to šířit nebude. Tady jsme to vyčistili,“ tvrdila lékařka.Jenže druhá vlna na podzim přišla a nebylo jednoduché ji zvládnout. Jak se Peková na své červnové výroky dívá s odstupem? „Určitě nechci odvolat nic, co jsem o koronaviru kdy řekla. Omlouvat se nemám žádný důvod – vše, co jsem řekla, nadále platí,“ řekla serveru iROZHLAS.cz.Podle ní druhou vlnu způsobil jiný kmen covidu-19. „Objevil na přelomu září a října, to jsme těžko mohli kdo tušit,“ reagovala na dotaz s tím, že nyní „musíme počkat, až tento kmen zmizí, stejně jako vymizel ten jarní“.Jedním z nejhlasitějších kritiků protikoronavirových opatření je zubař a šéf České stomatologické komory Roman Šmucler. Ten dlouhodobě vyzývá, ať vláda nestraší lidi víc, než je nutné. Zásadní je podle něj chránit lidi z rizikových skupin.Na jaře podepsal takzvanou Výzvu jedenácti, na podzim pak petici proti opatřením, kterou iniciovala homeopatka Kateřina Lucká. „Jsme si plně vědomi vážnosti situace i zdravotních rizik, která s sebou přináší. Mnohem větší nebezpečí ohrožení celkového zdraví lidu však vidíme v drastických vládních opatřeních než v nemoci jako takové,“ píše se v popisku petice, kterou dosud podpořilo téměř 76 tisíc lidí.V pořadu Pro a proti Českého rozhlasu Plus pak význam petice vysvětloval: „Celá naše iniciativa je o tom, že neničme 95 procent národa, kterého se to svým způsobem netýká, ale soustřeďme se na to, že zachráníme co nejvíc lidí.“ Jeho „protivník“ v tomto duelu, šéf České lékařské komory Milan Kubek, tehdy dokument označil za jeden z nejhloupějších textů, který kdy četl.I po zkušenostech z druhé vlny by se Šmucler rád soustředil hlavně na ohrožené skupiny. „Je důležité, abychom proočkovali všechny, kterým hrozí smrt. Doufám, že to má stát dobře nachystané. Zachraňme co nejvíc životů,“ nabádá.A dodává: „Mám řadu známých v Británii a všichni už mají proočkovanou babičku.“Za nic, co v souvislosti s covidem řekl do médií, se omluvit nechce. „Vždycky jsem se snažil předávat informace ze světa, svoje názory moc nemám. To je vůbec chyba té debaty: že je o emocích, ne o vědě. Lidé se spolu navzájem nebaví. Ta otázka je taková, že si připadám jako Jan Hus. Že mám odvolat, nebo neodvolat. Je to jako z Rudého práva,“ prohlásil.Dva výše zmíněné dokumenty podepsal i známý kardiochirurg Jan Pirk. Ten na jaře koronavirus označil za „chřipku“. O několik dní později ale změnil názor a v rozhovoru pro Deník N prohlásil, že covid „není sranda“.„Musíme to brát vážně, ale ať lidi neblázní. Už bych to nezlehčoval. Jak se říká: jenom hlupák nikdy nemění názor,“ uvedl.Na kritice vládních opatření nicméně věhlasný lékař trvá i po silné druhé vlně, kterou předpovídal v dubnovém rozhovoru pro Lidové noviny. „Pokud budeme příliš dlouho v přísné karanténě, mám opravdu obavu, že až nastane podzimní chřipkové období, může přijít druhá, možná i mnohem vážnější epidemie této chřipky,“ řekl.Proč mu opatření vadí? „Je vidět, že nehrají v průběhu této epidemie tak zásadní roli, jak se nám někteří snaží vysvětlit, protože průběh epidemie je přibližně stejný ve všech zemích Evropy,“ napsal kardiochirurg serveru iROZHLAS.cz.Jedinou zásadní změnu může podle něj přinést plošná imunizace populace. K té Pirk vidí dvě cesty, které „fungují synergicky“: očkování dobrou vakcínou a zisk přirozené imunity proděláním nemoci.Omluvit by se tak chtěl kardiochirurg zejména za to, že používal termín „promořování“, nyní by prý řekl raději „plošně se imunizovat“. „Lépe to zní, ale jinak je to to samé,“ přiznává.O koronaviru mluvil v médiích často i Miloslav Ludvík. Šéf Fakultní nemocnice Motol například prohlašoval, že jím vedené zdravotnické zařízení, největší v Česku, má dostatek kapacity, podobně jako další. A to v době, kdy už třeba Uherskohradišťská nemocnice praskala ve švech.V listopadu Ludvík nemoc sám prodělal, a dokonce ho hospitalizovali v „jeho“ nemocnici. „Spíše bych řekl, že mám zápal plic,“ řekl tehdy serveru Seznam Zprávy. „Ale ano, byl jsem pozitivně testován na covid.“V říjnu Ludvík neúspěšně kandidoval do Senátu. A pro server iROZHLAS.cz popřel, že by jeho „zlehčování“ covidu souviselo s kandidaturou. „Já pandemii nezlehčuji, jen tam podávám informace o situaci ve Fakultní nemocnici Motol,“ uvedl.Život s virem podle něj není možné rozdělit na jednotlivé vlny. „Aktuálně je chřipková sezona. Zkrátka je teď ta virová nálož v populaci větší. Říkal jsem ale celou dobu, že v prosinci a v lednu to tak bude,“ připomíná Ludvík, který před kombinací chřipky a covidu varoval už květnovém rozhovoru v pořadu Prostor X.Opatření nicméně komentovat nechce. „Rozhoduje o nich vláda, která k tomu má i data, takže to hodnotit nechci,“ uvedl. Omluvit by se chtěl jen za to, že v únoru v nějakém rozhovoru řekl, že „by jel lyžovat do Itálie“.K nemoci se hojně vyjadřoval také senátor a onkolog Jan Žaloudík. Známé je například jeho vyjádření z pořadu Pro a proti Českého rozhlasu Plus. „Kdo víc testuje, víc natestuje. Kdo často chodí na houby, najde houby. Takže se trošku protestováváme k mezinárodnímu průšvihu,“ prohlásil v polovině září.Ke koronaviru se už ale víc vyjadřovat nechce. „Nebudu o tom mluvit. Vrátím se zpět do života, až bude svět normální. Tady ve špitále je normální. Voláte mi do onkologického ústavu, kde je svět normální. Není o čem se bavit, ptát se musíte hlavně ve vládě nebo na ministerstvu, kde vám řeknou, jak se máte chovat,“ řekl pro iROZHLAS.cz.\nMartin Štorkán\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 98 let zemřela spisovatelka a profesorka neurologie Valja Stýblová. Radiožurnálu to potvrdila Veronika Baštová, ředitelka nakladatelství Šulc a Švarc. Stýblová byla zakladatelkou první neurologické jednotky intenzivní péče. Kromě odborných publikací napsala 23 beletristických knih.",
  "text": "Podle jejích publikací bylo natočeno i několik filmů, nejznámější je Skalpel, prosím a Sólo pro starou dámu. V roce 1986 obdržela za knihu Princ a Skřivánek cenu Hanse Christiana Andersena. Za tvorbu pro děti a mládež dostala v roce 2006 cenu Zlatá stuha.Valja Stýblová se narodila v roce 1922 ve městě Charbin na území dnešní Číny. Její matka byla volyňská Češka a otec český legionář, takže museli pro návrat do Evropy volit cestu přes transsibiřskou magistrálu.Po druhé světové válce vystudovala medicínu a rozhodla se pro neurologii. Začínala v 50. letech a zažila velkou proměnu tohoto oboru. Ještě během studií v roce 1948 napsala Valja Stýblová svou první knihu Mne soudila noc. Inspirovala ji tehdy aféra s potraty. Byla ale označena za naturalistickou a existenciální a 200 000 náklad šel do stoupy. Kniha mohla vyjít až v roce 1957.Ve svých knihách Valja Stýblová zachytila i osobnosti některých svých kolegů. Například předobrazem pro hlavního hrdinu románu Skalpel, prosím byl neurochirurg Zdeněk Kunc.Bohatá byla také její pedagogická činnost. Nebyla ale spokojená se současným přístupem mediků ke studiu.Valja Stýblová byla také autorkou čtyřdílného životopisného románu o mecenáši Josefu Hlávkovi. V roce 2012 získala cenu jeho nadace.\napa, kyk\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda postupně vyhlašuje programy, které mají co nejrychleji dostat peníze do oborů zasažených platnými omezeními. V pondělí například startuje výzva pro zájezdové dopravce. Ze strany některých podnikatelů ale zní, že současná pomoc nestačí a že bude potřeba ekonomiku dotovat i po ukončení restrikcí a odeznění nejhorší fáze epidemie. Tvrdí to třeba restauratéři. A po déle trvající podpoře volají i zástupci fitness center.",
  "text": "I majitel restaurace Café Louvre na Národní třídě Sylvio Spohr musel provoz přizpůsobit platným protiepidemickým restrikcím. Při prodeji přes okénko podle něj spadly denní tržby na desetinu.„To, že od začátku roku jsme v minusu několik milionů korun, to tak prostě je. Jsem s tím smířen, ale radost z toho nemám,“ říká Radiožurnálu.Spohr sice využil vládní pomoc, i tak ale přišel zhruba o dvě třetiny zaměstnanců. Na období, až se provoz restaurace vrátí do normálu, se dívá optimisticky, přesto každá pomoc by podle něj přišla vhod.„Ty naše tržby my nedoženeme. Není to, jako když někdo vyrábí auta, nekoupíte si auto, tak si ho koupíte později,“ dodává. Podpora státu, která má pomoct překlenout současná omezení, nestačí ani podle Luboše Kastnera z iniciativy Moje restaurace. Zkrachovat podle něj může až 15 procent podniků. Stát by podle Kastnera měl do gastronomie poslat další peníze - za každý den zhruba pět procent z průměrného loňského denního obratu. Líbily by se mu taky poukazy na jídlo.„Například primátor Vídně vyhlásil pomoc restauratérům formou voucherů, které rozdal rodinám. Nevím, proč to nevyhlásila Praha, Plzeň, proč to nevyhlásil Liberec,“ říká.Václav Krejčík vede lekce jógy - v současnosti alespoň online. Ani to ale nestačí vykrýt všechny ztráty. „Za den máme na streamingu kolem stovky lidí, normálně projde studiem za den asi dvě stě lidí,\" popisuje.Také on je přesvědčený o tom, že podpora zasaženým segmentům by měla pokračovat i po rozvolnění nebo ukončení restrikcí. Česká komora fitness, která sportoviště zastupuje, chce navíc prosadit speciální fit kartu. Ta by měla posílit poptávku po cvičení. Jak by karta mohla fungovat, vysvětlila prezidentka komory Jana Havrdová.„Ideální by bylo, aby příspěvky na pohybovou aktivitu mohly zaměstnavatelé odečítat přímo od daňového základu. Aby si i OSVČ mohly to, že chodí cvičit, odečíst. Aby to prostě bylo výhodné,“ vysvětluje Havrdová.Vicepremiér a ministr průmysl a obchodu Karel Havlíček (za ANO) nevyloučil, že ještě povede jednání o další speciální podpoře pro některé segmenty. Teď se ale soustředí na to, aby firmy vůbec přežily platná omezení.„Když máme loď a loď má díru v podpalubí, tak nezačneme natírat komín. Nejdřív musíme zacelit tu díru a pak můžeme začít připravovat nějaký rozvojový program,“ říká.Havlíček ale počítá s podporou investic. Půjde například o zrychlení odpisů a víc by podle něj měla utrácet i veřejná sféra - konkrétně třeba za dopravní stavby. A víc peněz chce ministr poslat také na výzkum a vývoj.\nJakub Horáček\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Házenkářky Norska porazily ve finále mistrovství Evropy v Dánsku 22:20 obhájkyně zlatých medailí Francouzky a ziskem osmého titulu potvrdily pozici nejúspěšnější země v historii kontinentálních šampionátů. Bronzové olympijské medailistky prošly turnajem, který měly původně spolupořádat, bez ztráty bodu z osmi zápasů.",
  "text": "První medaili na velké akci vybojovaly házenkářky Chorvatska, jež byly na posledních dvou šampionátech poslední, ale v neděli v duelu o 3. místo porazily 25:19 domácí Dánky. Trojnásobné mistryně Evropy tak čekají na cenný kov z ME od roku 2004.Pro české házenkářky skončil turnaj po třech porážkách v základní skupině a stejně jako před dvěma lety ve Francii obsadily předposlední patnácté místo.Mistrovství Evropy házenkářek v Herningu (Dánsko):Finále:Francie - Norsko 20:22 (10:14)Nejvíce branek: Foppaová 5, Niakatéová a Flippesová po 3, Zaadiová 3/2 - Kristiansenová 4, Skograndová a Mörková po 4/1.O 3. místo:Chorvatsko - Dánsko 25:19 (11:11)Nejvíce branek: Ježičová a S. Posavecová po 5, Debeličová 4 - A. M. Hansenová a Tranborgová po 4, Pedersenová 3.Konečné pořadí: 1. Norsko, 2. Francie, 3. Chorvatsko, 4. Dánsko, 5. Rusko, 6. Nizozemsko, 7. Německo, 8. Černá Hora, 9. Španělsko, 10. Maďarsko, 11. Švédsko, 12. Rumunsko, 13. Srbsko, 14. Polsko, 15. Česko, 16. Slovinsko.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tradičnímu poselství Městu a světu (Urbi et orbi) tentokrát dominovalo téma sociálních a ekonomických dopadů pandemie covidu-19. Papež František mimo jiné vyzval země, aby sdílely vakcínu proti této nemoci, uvedla agentura Reuters. „V této historické chvíli, poznamenané ekologickou krizí a vážnou hospodářskou a sociální nerovnováhou zhoršenou pandemií, je více než kdy jindy důležité, abychom se k sobě chovali jako bratři a sestry,“ vyzval papež.",
  "text": "Hlava katolické církve apelovala také na mezinárodní spolupráci politických a vládních představitelů s cílem zajistit všem přístup k vakcíně a k léčbě. „Tváří v tvář výzvě, která nezná hranic, nesmíme stavět zdi. Všichni jsme na jedné lodi,“ řekl František.Pontifex páteční poselství pronesl uvnitř Apoštolského paláce jen před několika málo věřícími, kteří měli roušky a dodržovali bezpečný odstup. Akt byl přenášen v přímém přenosu.Obvykle papež poselství Urbi et orbi přednáší z balkonu Svatopetrské baziliky před davy věřících, kteří bývají shromážděni na Svatopetrském náměstí.V Itálii ale platí od Štědrého dne přísná opatření proti šíření koronaviru, lidé smějí ven jen v nejnutnějších případech, zavřeny jsou restaurace a většina obchodů a v noci platí zákaz vycházení. Kvůli tomu se také půlnoční mše ve čtvrtek o několik hodin posunuly. I papež ji ve Svatopetrském chrámu sloužil dříve.Papež v poselství opět vzpomněl na oběti ozbrojených konfliktů a přírodních katastrof. Vyzval znesvářené strany k míru a mimo jiné zmínil v této souvislosti Sýrii, Jemen, Libyi, Nigérii, Kamerun či Náhorní Karabach.František také apeloval, aby lidé byli štědří a nápomocní těm, kdo jsou v nouzi. Zmínil i potřebu pomoci ženám, které trpí domácím násilím, zejména v těchto časech, kdy se kvůli pandemii vyhlašují rozsáhlé uzávěry.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Předseda vlády Andrej Babiš (ANO) v novoročním projevu zmínil obětavost mnohých skupin obyvatel v boji s nemocí covid-19, poděkoval jim za jejich práci a vyzval lidi, aby ještě vydrželi. V zemi se začíná s očkováním. „Těch několik týdnů nebo měsíců, kdy zatneme zuby, není tak velkou obětí v porovnání s pár lety života, o které mohou přijít naše babičky a dědečkové,“ řekl v novoročním poselství, jehož kompletní přepis přináší server iROZHLAS.cz.",
  "text": "Vážení spoluobčané, dámy a pánové,Když jsem k vám promlouval přesně před rokem, tak jsem netušil, co nás čeká. Rok 2020 zůstane zapsán v historii České republiky jako jeden z nejtěžších, které jsme prožili. Pandemie koronaviru s sebou přinesla největší krizi za posledních 30 let.Těch uplynulých 12 měsíců bylo opravdu náročných. Pandemie nám totiž ukázala, jak málo jsme byli připraveni na zdravotní výzvy, které přináší globalizovaný svět a jak jsme přes veškeré naše moderní technologie zranitelní. A také nám ukázala, že náš způsob života, který jsme brali jako naprosto samozřejmý, tak samozřejmý být nemusí.Děti zůstaly doma a nemohly chodit do školy. Někteří lidé měli home office. Zůstala zavřená kina, divadla, koncertní sály a výstavní síně. Sportovci nemohli trénovat nebo hrát zápasy. Zavřené zůstaly obchody, restaurace, fitness centra. Naše babičky a dědečkové se museli odloučit od svých milovaných vnoučat, rodiny se nescházely.Mnozí živnostníci a podnikatelé se najednou ocitli bez klientů a bez pravidelného příjmu. Sám dobře vím, jak je těžké vybudovat úspěšnou firmu, kolik to vyžaduje času, úsilí a odříkání. A dobře vím, co pro živnostníky znamenala všechna opatření, která jsme museli přijmout. Je mi to líto a omlouvám se, ale volili jsme mezi špatným a horším a v této situaci lidské zdraví a životy museli dostat přednost. Prostě ten rok byl neskutečně smutný, těžký a depresivní.Měli jsme obrovské finanční ztráty, a věřte mi, že jako člověku, který chtěl mít a také měl přebytkový rozpočet a systematicky snižoval dluh naší země, ty stamiliardové sekery bytostně vadí. Ale s tím se vyrovnám, protože vím, že si to můžeme dovolit, že se to spraví a že za pár let vše doženeme.Daleko hůř se vyrovnávám s lidskými ztrátami. Zatímco během první vlny nebylo tolik lidí, kteří měli ve své rodině někoho nakaženého, nyní je situace jiná. Teď už skoro každý ví o někom, kdo se nakazil nebo dokonce zemřel. Bohužel.Člověk si pak říká – udělali jsme všechno, co jsme mohli? Bylo to pozdě, nebo brzy? Měli jsme být přísnější? Měli jsme poslouchat tohoto odborníka a ne tamtoho? Měli jsme přijmout tato opatření a tamta radši ne? Těch neodbytných otázek je spousta.Problémy, kterým jsme jako vláda čelili, byly obrovské a netušené. Museli jsme reagovat rychle. Ano, udělali jsme i řadu chyb. Ale také jsme se poučili.Uplynulých 12 měsíců nám také hodně dalo, i když si to možná ještě neuvědomujeme.Třeba jen málokdo tušil, kolik mezi námi žije neznámých, hrdinů. Třeba první žena, co si sedla k šicímu stroji a ušila první roušku. První člověk, kterého napadlo zorganizovat nákupy pro seniory a doručit je k nim domů. První člověk, kterého napadlo uvařit jídlo pro lékaře a sestřičky v první linii a dovézt jim ho. První člověk, kterého napadlo začít vyučovat děti distančně. První člověk, kterého napadlo vysílat kulturní představení online a ukázat lidem, že nejsou sami. A ti lidé to udělali prostě proto, že měli dobrý nápad a protože to chtěli udělat. A inspirovali pak další a další, kteří jejich nápady dál šířili a vylepšovali.Tato krize nám také ukázala, co je v životě skutečně důležité. Spousta z nás měla třeba poprvé možnost se konečně zastavit a uvědomit si, jak žijeme. Strávit víc času s rodinou, svými blízkými, ale i se sebou samými. Rodiče konečně viděli, jak se jejich děti učí a že dělat učitele není žádný med. Muži konečně viděli, jak tráví den jejich ženy a kolik práce vlastně mají. Lidé konečně ocenili práci prodavaček, které covid necovid trávily dlouhé hodiny v obchodech, řidičů, kteří museli jezdit během pandemie, nebo poštovních doručovatelek, které dál házely dopisy do schránek. A především lékařů a sestřiček, kteří čelí náporu koronaviru v první linii.Myslím, že spousta z nás si také uvědomila, jak důležití jsou lidé, které jsme možná i přehlíželi – pečovatelky v domovech seniorů, personál v nemocnicích, laboranti a zaměstnanci hygienických stanic. A řekl bych, že díky krizi mnoho z nás docenilo práci záchranářů, policistů a strážníků, hasičů a také naší armády. Protože nebýt našich vojáků, kteří pomáhají v nemocnicích, odběrných místech, v domovech seniorů i s Chytrou karanténou, by epidemie byla mnohem horší.Ten uplynulý rok nám dále ukázal, že nemusíme každý den fyzicky sedět v práci, ale že můžeme pracovat a podnikat přes internet. Že můžeme babičce a dědečkovi zavolat videohovorem mnohem častěji. Že se můžeme setkat i s kamarády, zhlédnout divadlo nebo si poslechnout koncert přes internet. A že mohou i za pandemie vzniknout nové firmy, které mají co nabídnout nejen naší zemi, ale i celému světu.Krize je totiž příležitost. Je to výzva, jak dostat ze sebe to nejlepší. A to se také stalo. Myslím, že všichni můžeme být hrdí na to, jak jsme se této příležitosti chopili. Třeba v digitalizaci jsme za pár měsíců předvedli takový skok, který bychom jinak dělali i pár let. Takže si nedělám starost, že by se naší zemi nepodařil restart ekonomiky, že bychom nebyli úspěšní nebo že bychom zaostali za Evropou.I přes veškeré negativní zprávy, přes všechny zbytečné hádky a konflikty se ukázalo, že pro naše občany těžké chvíle znamenají obrovské nesobecké nasazení, pocit sounáležitosti, vzájemné pochopení a respekt. Solidarita a nezištná pomoc – to byla naše hlavní zbraň v boji proti nemoci.Nemohu dostatečně poděkovat všem, kteří se podíleli na boji proti pandemii. Zdravotníky a dobrovolníky to stálo spoustu potu, odříkání a hodně sil.Chci poděkovat všem, kteří dodržovali a nadále dodržují zdravotní opatření 3R – ruce, roušky, rozestupy – bez vás by byl boj proti koronaviru předem ztracený.Často se mluví o tom, jak je naše společnost rozdělená. Vzpomeňte si jen na první vlnu, jak jsme dokázali táhnout za jeden provaz. Během druhé vlny sounáležitost a solidarita už bohužel taková nebyla. O důvodech můžeme vést diskuse, ale stále chci věřit tomu, že přes veškeré rozdíly v názorech se na těch základních a podstatných věcech dokážeme shodnout.Mám na mysli to, že se budeme respektovat navzájem s vědomím, že každý má právo na názor, že je stejně hodnotný pohled člověka, který má vysoké vzdělání jako i toho, kdo se živí svou fyzickou zručností; lidí z velkých měst i lidí z venkova; mladých i starých. A že názory nejde dělit na ty správné a na ty špatné, ale že musíme spolu vést dialog, i když se nám některé věci špatně poslouchají.Protože naše společnost může fungovat jen s vědomím, že každý v ní má své místo a svou hodnotu. Že život každého z nás je důležitý. To nám ostatně epidemie koronaviru jasně ukázala. Sdílíme jednu vlast a bez ohledu na naše názory by naším cílem mělo být, abychom se v naší zemi cítili dobře.Je pravda, že rok 2021 začíná neutěšeně. Nákazu se zatím bohužel zkrotit nepodařilo.Já ale vidím první záblesk naděje. A tou je vakcína. Na závěr minulého roku jsme začali očkovat vakcínou od firmy Pfizer BioNtech. Této vakcíny jsme objednali osm milionů kusů pro čtyři miliony obyvatel a od 30. 12. se toto množství může navýšit o 20 procent díky souhlasu Ministerstva zdravotnictví k navýšení dávek z jedné lahvičky z pěti na šest.Všechny vakcíny objednáváme od Evropské unie celkově je to 15,9 milionu vakcín pro de facto všechny obyvatelé České republiky, pokud o to projeví zájem. Je to jedna z nejnáročnějších a nejsložitějších logistických operací, jakou si umíte představit. Je to zároveň jedna z největších výzev nového roku. Budeme muset během velmi krátké doby proočkovat lékaře, sestry, prostě všechny složky státu, které bojují proti té zákeřné nemoci. A současně i ty nejohroženější skupiny obyvatelstva, hlavně seniory.Jedině tak uvolníme a ochráníme náš zdravotní systém a budeme moct postupně uvolňovat nepříjemná opatření. Očkování je cesta k normálnímu životu, ale ta cesta bude dlouhá. A dřív, než dojdeme na její konec, tak vás znovu žádám, abyste omezili kontakty s přáteli a známými, než se populace nechá proočkovat. Těch několik týdnů nebo měsíců, kdy zatneme zuby, není tak velkou obětí v porovnání s pár lety života, o které mohou přijít naše babičky a dědečkové.Věřím tomu, že si za pár měsíců řekneme, že jsme i tuto krizi ustáli, stejně jako v minulosti jiné. Udělám všechno pro to, abychom se mohli vrátit k normálu. Byli jsme před covidem, budeme i po něm.Proto hleďme do nového roku 2021 s optimismem a nadějí.Tak šťastný nový rok vám všem.Hlavně hodně zdraví. To je to nejdůležitější.\nred\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Bez ohledu na politická prohlášení je v Česku elektronická komunikaci mezi občany a úřady spíš v plenkách. Jenže v aktuální krizi zkrátka musíme pracovat s tím, co máme. Pokud jste zatím všechny úřední povinnosti řešili osobně na přepážce, tento text by vás měl zorientovat v základech.",
  "text": "„Upřednostňování písemného, elektronického či telefonického kontaktu před osobním,“ doporučila vláda v nařízení, kterým omezila otevírací dobu na úřadech. Bohužel už nepřišla žádná úprava zákonů, které by to občanům i úředníkům umožnila.  A jelikož lidé nechodí na úřad pro zábavu, ale protože musí, přijdou i teď. Třeba vyřídit ošetřovné na dítě nebo mimořádnou dotaci na úhradu nájemného. Akorát se jich bude v omezeném čase u přepážky tlačit víc. Pokud se návalu chcete vyhnout, musíte z českého pokusu o eGovernment (nóbl slovo pro formulář na internetu) vykřesat maximum.Na internetu nikdo neví, že jste pes, praví starý vtip. Bohužel úřad potřebuje vědět, s kým komunikuje, takže se budete potřebovat nějak prokázat.V analogovém světě je takovým průkazem vaše občanka, a pokud vám tu vaši vydali později než v červenci 2018, máte vzadu malý mosazný čip, který vám umožní komunikovat s úřady z pohodlí domova. Tedy pokud máte příslušnou čtečku čipových karet, administrátorské heslo ke svému počítači (na laptopu z práce to nejspíš nerozjedete) a potřebné programové vybavení. A taky jste si při přebírání dokladu nastavili PINy. Je jich jenom šest, konkrétněPro názornost Správa základních registrů přichystala i obrázkové vysvětlení:Nutno dodat, že pokud si tímhle projdete, v tuzemském eGovernmenu  už vás asi nic nepřekvapí. Nicméně existují i méně bolestivá řešení.Jednodušší je pořídit si online identitu, kterou si následně necháte na poště nebo úřadě potvrdit. Sice se nevyhnete cestě k přepážce, ale jde o jednorázový úkon, pak už budete úřední věci řešit online.NIA ID (Národní bod pro Identifikaci a Autentizaci, úřady milují zkratky) provozuje přímo stát, a je to účet, do kterého se přihlašujete jménem, heslem a kódem ze SMSky. Založíte si ho na webu a následně ho ověříte na přepážce CzechPoint, kterou najdete na poštách nebo úřadech. Ověření probíhá tak, že předáte kód z internetu, ukážete občanku, podepíšete papír a máte hotovo (je to zadarmo).Službu ověřené MojeID nedávno spustila organizace CZ.NIC, která se jinak stará o internetovou doménu s koncovkou .cz. Zase jde o účet založený na internetu, kromě jména a hesla budete potřebovat speciální USB klíč, nebo počítač s Windows 10, případně novější telefon s operačním systémem Android. Ověření účtu probíhá zase zdarma na přepážce CzechPoint, a kromě vyřizování úředních věcí se můžete účtem MojeID přihlašovat i v některých e-shopech, diskuzních fórech nebo městských knihovnách.Když máte zřízené přístupové údaje, můžete se s nimi přihlásit do Portálu občana, kde máte k dispozici přichystané formuláře pro komunikaci s úřady. Kromě výpisů z nejrůznějších rejstříků (včetně toho s tresty) tu odbavíte podání pro finanční správu, správu sociálního zabezpečení nebo živnostenské úřady.Taky se dozvíte, kolik vám ještě zbývá bodů na řidičském průkazu a kdy vám na tomhle i jiných dokladech končí platnost. A pokud vaše obec patří k těm osvíceným, můžete odtud vyřizovat i komunikaci s ní, nejčastěji jde o poplatky za odpad.Asi tušíte, že život je širší než těch několik formulářů. Na většinu ostatních případů můžete použít datovou schránku, kterou si můžete na portálu občana zřídit. Jako bonus pak úřady budou mít povinnost vám psát jen tam a nebudete řešit, že vám pošťák zase hodil lísteček do schránky a vy musíte do fronty na poštu zjišťovat, co na vás čeká v té obálce s pruhem.  S datovou schránkou kromě výhod přichází i povinnost: musíte ji pravidelně vybírat, alespoň jednou za 10 dní. Pokud zapomenete, po 10 dnech se považuje obsílka za doručenou, bez ohledu na to, zda jste dopis četli, či ne. Naštěstí vám datová schránka jako upozornění pošle e-mail, tedy pokud si ho nastavíte.Že se přes internet neprovdáte ani neoženíte vás asi nepřekvapí. Bohužel ani nepožádáte o nový řidičák, nezaregistrujete auto, a ani nepodepíšete převod bytu. O doklady tak stále musíte chodit žádat na přepážku, a pokud potřebujete úředně ověřený podpis, cestě na úřad, poštu nebo k notáři se taky nevyhnete. Na elektronické podepisování sice už pamatuje nový zákon o právu na digitální službu, ale až od února roku 2022 (ne, není to překlep), a ani řádící epidemie koronaviru na tom nic nezměnila.   Dřív snad začne fungovat komunikace s úřady skrze internetové bankovnictví, i tam si ale počkáme minimálně do příštího roku. A co dalšího přinese propojení státu s internetem, to se dozvíme také až v únoru, kdy ministerstvo vnitra zveřejní katalog chystaných služeb. Ty pak stát postupně zprovozní v horizontu čtyř let, tedy dlouho po odeznění epidemie. Doufejme.Michal Bláha z Hlídače státu popisuje, kde drhne český eGovernment\nJan Cibulka\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "S očkováním proti koronaviru začalo v neděli i Německo, které se vydalo specifickou cestou. Sází na centrálně řízenou kampaň se stovkami vakcinačních středisek. Sousední země si kromě společných evropských zásob vakcíny přikupuje i vlastní, aby celou akci uspíšila.",
  "text": "„Ještě je před námi dlouhá a náročná cesta. Ale to vytoužené světlo na konci tunelu vidíme stále jasněji. Ke konci celé téhle krize se blížíme krok za krokem a rychlost se teď bude odvíjet od nás samotných. Pomalu se můžeme těšit, že příští Vánoce oslavíme tak, jak to máme rádi. Ve velkém rodinném kruhu, s přáteli, uprostřed objímání a zpěvu. Kéž nám alespoň tahle naděje zpříjemní ty letošní, skutečně mimořádné svátky,“ prohlásil ve svém vánočním poselství německý prezident Frank-Walter Steinmeier.Spolková republika se na očkování připravovala od léta a postavila na 400 speciálních center.„Kvůli riziku přenosu musíme zajistit, aby lidé v tom zařízení strávili co nejméně času. Celá návštěva podle našich propočtů zabere asi hodinu a deset minut,“ popisuje pro Radiožurnál Albrecht Broemme, který řídil stavbu očkovacích center v Berlíně.Ve městě jich vzniklo šest a denně můžou odbavit až dvacet tisíc zájemců. Harmonogram je předem rozpočítaný.„Návštěvník si v kabině sedne na židli a odhalí si předloktí. Teprve potom vstoupí dvoučlenný tým. Jeden dezinfikuje, druhý aplikuje vakcínu. Potom přitlačení ranky, lepení náplasti a zápis do registru očkovaných,“ přibližuje Broemme.„Tohle všechno má podle propočtů zabrat dvě minuty. Každá z pěti kabin tak může přijmout třicet lidí za hodinu,“ dodává muž, který dříve velel spolkové agentuře pro technickou pomoc a do projektu se zapojil coby odborník na logistiku. K plánovaní přispěl i trochu zvláštními metodami. „Dalo to práci, aby všechno přesně vycházelo. Jednu očkovací stanici jsem si proto zkusil poskládat z lega a propočítával si jednotlivé kroky. Pak jsem ten model předal architektům, aby měli rámcovou představu, jak to musí vypadat,“ vysvětluje.Centra ale prvních týdnech poběží jen v omezeném provozu - přednost dostanou zdravotníci a hlavně domovy pro seniory. Jejich klienty budou navštěvovat zvláštní mobilní týmy.Německo jen do konce roku počítá s 1 300 000 dávek a jak prohlásil ministr zdravotnictví Jens Spahn, v dalších měsících bude jejich přísun neustále růst.„Jsme teprve na začátku. Pokud se schválí i další nadějné vakcíny, můžeme už do půl roku začít s plošným očkováním. Každý, kdo ho bude chtít, ho pak i dostane“ ujišťoval.„Příští podzim ani Vánoce už nesmí být ve znamení pandemie. Vakcinace je z naší strany nabídkou. Bude bezplatná a dobrovolná. Ale náš cíl je jasný: nechat proočkovat co nejvíc lidí, aby ten virus neměl šanci - ani v Německu, ani v celé Evropě. Je před námi hodně přesvědčování a proto budeme nestále informovat, inzerovat, a odpovídat na otázky všech občanů.“Německo rozdělilo obyvatele do šesti skupin, na které bude postupně přicházet řada. Přednost dostanou po seniorech a zdravotnících například učitelé, lidé z ubytoven a duševně nemocní.\nVáclav Jabůrek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Karviné zvládli zápas na půdě předposlední Příbrami a po vítězství 1:0 se posunuli na sedmé místo tabulky. Dařilo se i Jablonci, který porazil České Budějovice 2:1. Liberec si poradil s Mladou Boleslaví, kterou porazil 3:0.",
  "text": "První rozruch přinesla v Příbrami střela domácího Pilíka, která skončila vedle, paka už ale byli aktivnější hosté. Na začátku byla chyba příbramského Rezka, po které přišel brejk, na jehož konci sice Haša brankáře nepřekonal, z dorážky už ale uspěl Bartošák.O chvíli později měl Bartošák další šanci, tentokrát ale brankáře nepřekonal. Hosté pak měli i další šance, gól ale nepřidali. Příbram se do náznaku nějakého tlaku dostala až zkraje druhého poločasu, žádnou vyloženou šanci si ale nevypracovala. Až v závěru mohl v dobré pozici hlavičkovat Folprecht, jenže ještě přihrával a akci pokazil. Karviná tak vyhrála v Příbrami 1:0 a posunula se v tabulce na šesté místo. Domácí zůstávají na předposledním 17. místě.Severočeši, kteří jsou v tabulce třetí za Spartou, šli do utkání s Českými Budějovicemi s pětizápasovou sérií bez porážky. I Jihočeši ale drželi úspěšnou sérii - neprohráli už sestkrát v řadě.První půle nabídla slušné šance na obou stranách, ale jen jeden gól. O ten se postaral domácí Ivan Schranz, když využil velké chyby zkušeného brankáře Drobného, který neudržel v rukavicích centr, a v pohodě skóroval do odkryté brány.Po hodině hry se Jablonec dočkal i druhého gólu zásluhou Václava Pilaře a jeho střely pod břevno. Hosté pak sice snížili díky Micku van Burenovi, víc už ale nestihli, i když třeba Ledecký měl v závěru k vyrovnání hodně blízko.Domácí tak neprohráli už šestý zápas v řadě a po vítězství 2:1 dál stíhají druhou Spartu. Slovan vykročil za vítězstvím už v šesté minutě. Rabušic hlavou sklepl míč pro Jakuba Hromadu a slovenský záložník pak propálil mladoboleslavského gólmana.V 28. minutě si brankář Markovič poradil se střelou Berana, z následného rohu ale domácí udeřili podruhé, když si míč nešťastně srazil do vlastní brány stoper Tatajev. Krátce nato mohl snížit Budínský, ale Nguyen jeho hlavičku vyrazil nad břevno. Pak mohl znovu zvýšil Hromada, ale Markovič jeho střelu vyrazil na brankovou konstrukci.Druhá půle už tolik vzruchu nepřinesla. Až těsně před koncem zvýšil z pokutového kopu na konečných 3:0 domácí Rondič.Mladá Boleslav tak nevyhrála ani ve třetím utkání pod vedením nového trenéra Karla Jarolíma. Liberec se díky třem bodům posunul na šesté místo.13. kolo první fotbalové ligy:FK Jablonec - Dynamo České Budějovice 2:1 (1:0)Branky: 20. Schranz, 61. Pilař - 70. Van Buren. Rozhodčí: Cieslar - Kotík, Lakomý - Adam (video). ŽK: Schranz, Podaný - Brandner, Ledecký. Bez diváků.FK Příbram - MFK Karviná 0:1 (0:1)Branka: 27. Bartošák. Rozhodčí: Pechanec - Blažej, Šimáček - Hocek (video). ŽK: Ostrák, Mangabeira (oba Karviná). Bez diváků.Slovan Liberec - FK Mladá Boleslav 3:0 (2:0)Branky: 6. Hromada, 29. vlastní Tatajev, 90.+2 Rondič. Rozhodčí: Adámková - Hock, Vlček - Orel (video). ŽK: Mareš (Mladá Boleslav). Bez diváků.\ntat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český motorkář Ondřej Klymčiw se vrací do startovního pole Rallye Dakar. V roce 2018 měl na její trase těžký pád, při kterém se vážně zranil. Kromě páteře odnesla karambol i část mozku. Pardubický jezdec se ale díky své zarputilosti a cvičení dokázal zotavit a postaví se na start 43. ročníku v Saudské Arábii. V ruce ale bude místo řídítek držet volant.",
  "text": "Bývalý úspěšný závodník v kategorii motorek si pro návrat do startovního pole dakarské soutěže vybral novou třídu historických vozů.„V kategorii Classic mohou startovat auta, která buď už startovala na Dakaru, nebo jela skupinu B. My splňujeme tu druhou. Náš přímý soupeř je Porsche Carrera 911, což je úplně skvělé, protože je to stejná koncepce - motor vzadu, zadní náhon,“ popisuje Klymčiw.Ondřej Klymčiw ale vsadil na domácí značku. Závodit bude se speciálně upravenou Škodou 130 LR.„Homologace auta je v prosinci 1984. To auto je unikátní ve světlé výšce, v pohonu, v chlazení...,“ říká Klymčiw.Klymčiw si vždy dával nejvyšší cíle a chtěl na Dakaru prohánět nejrychlejší. I díky tomu dokázal dojet v roce 2017 ve třídě motorek na jedenáctém místě. Tentokrát ze svých nároků slevil a chce svou škodovku hlavně dovézt do cíle.„Chci všechny etapy poctivě dojet a nechci pak být nazýván vítěz první poloviny nebo že jsem byl na třetím místě první poloviny Dakaru. Startuje nás 26 a pokud pořadatel udělá hezkou trať a všem se nám to bude líbit, všichni to dáme na sociální sítě a dámě vědět světu, že to bylo fajn, tak věřím, že náš příští rok bude startovat 60,“ říká Klymčiw.Prolog 43. ročníku Rallye Dakar je na programu 2. ledna, první etapa dlouhá 623 kilometrů o den později. Celkově účastníky čeká 12 etap s cílem 15. ledna v Džiddě, kde soutěž také startuje.\nJan Říha, tat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "„Stojíme na vaší straně ve vaší touze po základních demokratických právech a svobodné a demokratické budoucnosti,“ vzkázal Bělorusům v ulicích po mimořádném videosummitu předseda Evropské rady Charles Michel spolu s dalšími vrcholnými politiky unie.",
  "text": "Sedmadvacítka odmítla uznat výsledky běloruských prezidentských voleb, ve kterých se za jasného vítěze nechal prohlásit dosavadní autoritářský vládce Alexandr Lukašenko.Místo toho potvrdila, že uvalí sankce na všechny, kdo podle ní nesou odpovědnost za manipulace s tímto hlasováním a za následné drastické zákroky policejních sil proti těm, kteří s falšováním voleb nesouhlasí.Na unijním sankčním seznamu se tak znovu objeví významné množství běloruských představitelů a zákaz jejich cestování do unie a zmrazení jejich majetku v Evropě přijde brzy, slíbil Michel. Evropská unie dá rovněž miliony eur na podporu obětí běloruských represí, tamního nezávislého tisku a na boj s nemocí covid-19, který běloruská vláda zanedbala.Evropská unie se tak jasně přihlásila k těm, kteří chtějí v Bělorusku demokratické změny. Zároveň se ale všemi silami snaží demonstrovat, že není a nechce být přímým aktérem současných dynamických procesů v zemi. Je si dobře vědoma toho, že v Bělorusku nejde o vztahy s ní a o budoucí geopolitickou orientaci státu jako na Ukrajině na přelomu let 2013 a 2014. Nechce také dát prezidentu Lukašenkovi záminku k ještě brutálnějšímu potlačení protestů.Unie proto zdůrazňuje, že o své budoucnosti si mohou rozhodnout jen sami Bělorusové prostřednictvím národního dialogu a nikdo jiný. Svou podporou pro odpůrce režimu se ale EU neodvratně jednou ze stran tohoto zápasu o budoucnost Běloruska sama stává.Jak připomněl německý znalec unijního a ruského prostředí Daniel Brössler v Süddeutsche Zeitung, děje se tak automaticky vždy, když někde lidé masově vyjdou pokojně do ulic protestovat proti vládní zvůli a za svobodné volby. Legitimita evropské zahraniční politiky totiž vychází nejen z hájení unijních zájmů, ale i hodnot. A tím se podstatně liší od té čínské nebo ruské. Pokud by se unie takto nezachovala, popřela by sebe samu.Jenže v Bělorusku musí brát v potaz i zájmy Ruska. To určitě netouží po tom, aby v jeho sousedství vystřídala u moci postsovětského despotu s vazbami na Moskvu roky utlačovaná opozice, která by mohla Bělorusko směřovat prozápadním směrem jako vlády na Ukrajině nebo v Gruzii. Také Rusko by mohlo jakékoli unijní vměšování do dění v Bělorusku brát jako záminku k intervenci, ač Kreml ujišťuje, že k ní nevidí důvod. Na rozdíl od sedmadvacítky se ale rozhodně netrápí žádnými morálními dilematy ohledně zasahování do vývoje vně ruských hranic.Podle původních úvah plánovali lídři svým videosummitem vyslat Rusku zřetelný signál, aby na nějakou intervenci v Bělorusku zapomnělo. Místo toho ale unie kolem něj zatím spíš opatrně našlapuje, aby ruského medvěda zbytečně nerozdráždila. Apeluje na nevměšování do běloruských záležitostí třetími stranami, Moskvu ovšem raději nejmenuje, ačkoli má bezpochyby na mysli primárně ji. Pokud nějaký přímý tlak vyvíjí, děje se tak výlučně v zákulisí.Jak delikátní tento diplomatický tanec kolem Běloruska je, doložila také německá kancléřka Angela Merkelová. Evropská unie sice výsledek tamních prezidentských voleb neuznává, přestat uznávat Lukašenka jako hlavu státu přesto podle ní úplně nemůže. Unijní státníci ho dokonce ani nevyzvali k odstoupení a k opakování voleb.Pro kýžený národní dialog s opozicí a jeho případné zprostředkování je totiž nutné mít partnera na vládní straně. A vláda je v Bělorusku stále ještě v rukou muže přezdívaného poslední diktátor Evropy.Autor je analytik Českého rozhlasu\nFilip Nerad\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Do atmosféry staročeských Vánoc jako z obrázků malíře Josefa Lady uvádí diváky nová štědrovečerní pohádka O vánoční hvězdě. Premiéru má ve čtvrtek v sedm hodin večer na programu ČT1. Režisér Karel Janák ji zasadil do dvou světů, do magického hvězdného a toho lidského. Jednu z magických hvězd, žárlivou Proximu, si zahrála i herečka Anna Geislerová. Ta si tedy po řadě velkých filmových rolí odbyla i premiéru v pohádce.",
  "text": "„V mojí poměrně bohaté kariéře pohádky úplně chybí. Kromě Princezny Fantaghiro, která je ale italská, a Anděla Páně, kde se mihnu na zhruba tři vteřiny. Toužila jsem po české pohádce. A když přišla Proxima, chtěla jsem už jen a jen ji,“ uvedla pětinásobná držitelka Českého lva.Vedle ní se divákům představí i Vojtěch Kotek v roli ostýchavého učitele a zachránce spadlé hvězdy Deničky, tu ztvárnila Tereza Ramba. Dále také bratři Kryštof a Matěj Hádkovi nebo Ondřej Sokol. „Já myslím, že by to bylo moc hezké, jenom kdyby nejzářivější hvězda na nebi nebyla takový hňup, jakého mi režisér přiřkl. Už mám trochu podezření, že chytrého kladného prince v Karlových pohádkách nikdy hrát nebudu,“ smál se herec.V roli princezny se objeví díky koprodukci s německou televizí i pro Čechy zcela neokoukaná tvář, třiadvacetiletá Němka Leonie Brill. „Čeští diváci se tak mohou těšit na zcela novou a neokoukanou princeznu, která splní všechny představy o tom, jak má správná princezna vypadat,“ slibuje režisér.Inspirací mu kromě atmosféry obrazů Josefa Lady byl hlavně námět Michala Čunderleho. „Jeho svět hvězd byl tak kouzelný, vtipný a zajímavý, že přímo volal po tom, aby z něj vznikla vánoční pohádka,“ uvedl režisér.Natáčelo se mimo jiné v zasněženém podhůří Západních Tater na Slovensku. Sníh se tak do pohádek režiséra Janáka, který je podepsán i pod loňskou Princeznou a půl království nebo pod pohádkou Dvanáct měsíčků, vrací po osmi letech. „S natáčením v zimě jsem neměl úplně nejlepší zkušenosti. Když jsme točili Dvanáct měsíčků, tak jsem se se sněhem pořád jen naháněl. Tehdy jsem se zařekl, že už zimní pohádku točit nebudu. O Vánoční hvězdě by ale bez sněhu nešla,“ směje se.Štáb natáčel i v ateliérech na Kavčích horách, a to před obrovským zeleným plátnem. Na něj potom nechali v postprodukci filmaři promítnout speciální vizualizaci hvězdné oblohy, čímž docílili co nejbarevnějších a nejzajímavějších efektů nebeského světa. I kvůli tomu trvala celá práce na filmu skoro tři čtvrtě roku.„Postprodukce této pohádky není vůbec jednoduchá. Naštěstí se naší pohádky ujalo UPP, což je v České republice bezkonkurenčně nejlepší postprodukční studio, které vyrábí triky i pro ty největší světové producenty, jako je Marvel, Disney, Netflix a podobně,“ nechal se slyšet Janák. Pohádkové štědrovečerní filmy dosahují každoročně vysoké sledovanosti. Tu loňskou (Princezna a půl království) sledovalo na prvním programu České televize téměř dva a půl milionů diváků starších patnácti let. Rekord ve sledovanosti na ČT drží ale pohádka režiséra Jiřího Stracha Anděl Páně 2. Při televizní premiéře ji viděly více než tři miliony lidí.\nJan Bílek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hudební scéna má před sebou náročný rok. Interpreti z celého světa stále neví, jestli se vydají na svá turné - i přes to ale chystají nové desky. Tu nahrávají už One Republic, Foo Fighters a nebo Bilie Eilish.",
  "text": "Hudební kalendář pro rok 2021 otevíráme v únoru - 23. února by měl v Česku vystoupit britský zpěvák Harry Styles, který tuzemským fanouškům představí svoji druhou sólovou desku.V posledním zimním měsíci se do haly v pražské Libni také podívají čeští zpěváci a to Ben Cristovao a Marek Ztracený. A na jaře pak přijedou další světové popstar - několikanásobné držitelny Grammy Céline Dion a Alicia Keys. Právě jejich koncerty byly odloženy z roku 2020.Fanoušci rockové nebo metalové hudby si také přijdou na své. Velkolepou show na stadionu v pražském Edenu předvedou Iron Maden, zahrají i My Chemical Romance a přes půl století na hudební scéně se svými fanoušky oslaví i američtí Aerosmith.Na odloženou sezonu se připravují i hudební festivaly. Třeba Rock For People, kam přijedou Green Day, hlásí vyprodáno, potvrzuje ředitel třídenní akce Michal Thomes.„Vstupenky na Rock For People jsou v zásadě vyprodané. V prodeji jsou již jen speciální druhy vstupného, jako například jednodenní lístky nebo VIP. Celofestivalové vstupenky se občas objeví na naší službě Rock For People bazar, kterou jsme spustili před pár týdny.“Někteří interpreti a stejně tak i fanoušci zatím ještě vyčkávají na to, jaký bude vývoj pandemie covidu-19. „Je třeba říct, že zájem o vstupenky se zdaleka nedá porovnat s tím, jak to bývá každý rok v tuto dobu. Je to pochopitelné, protože lidé čekají, jak se situace okolo koronaviru a opatřeních vyvine a zda vůbec velké akce příští rok budou. My jsme optimisté a věříme, že Colours of Ostrava v létě v Dolních Vítkovicích budou,“ popsal Jiří Sedlák za festival Colours of Ostrava, kde vystoupí The Killers.V závěru roku 2021 pak v Česku vystoupí ještě kanadský R&B zpěvák The Weeknd nebo americké duo The Chainsmokers.Po pěti letech se fanoušci kapely One Republic dočkají nového alba. I když první singl Rescue Me vyšel už před rokem a půl, tak na přípravu celé nové desky s názvem Human potřebovala kapela delší čas. Několikrát musela vydání odložit a to i kvůli pandemii covidu-19. Stále na ní ale ještě One Republic pracují. Fanouškům ji pak přijedou představit 28. října 2021.Novou desku už má dokončenou anglický hudebník Sting. Ten svým posluchačům připomene své neznámější duety třeba s Ericem Claptonem nebo Shaggym. Přidá i některé nové a to například s americkou klavíristkou a zpěvačkou Melody Gardot. Stručně na sociálních sítích novou hudbu ohlásili i Foo Fighters nebo Red Hot Chilli Peppers.V příštím roce fanoušci očekávají novou desku i od několikanásobné držitelky ceny Grammy Adele. Ta sice už skoro před rokem na svatbě svých známých prozradila, že na nové desce pracuje a dokonce nastínila, že by mohla vyjít už na podzim. Podle některých britských serverů už Adele novou desku nahrála v tajném studiu v Londýně - další podrobnosti ale zatím nejsou.Ve studiu nahrává i zpěvačka Bilie Eilish. Podle jejích slov ale nepustí nic ven během pandemie. Jejím nejnovějším počinem tak zůstává singl Therefore I Am a také píseň k novému filmu o Jamesi Bondovi. Ten by měl mít premiéru v dubnu.A ještě pohled na tuzemskou hudební scénu. Podle vydavatelství Supraphon vyjdou příští rok novinkové desky například Václava Neckáře nebo Michala Prokopa. Návrat ke svým písničkářským kořenům ohlásila zpěvačka Radůza.\nJiří Štefl\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Zemřel francouzský módní návrhář Pierre Cardin, vizionářský stylista a průkopník prêt-à-porter, konfekčního odívání, jež módu zpřístupnilo širší veřejnosti. Pierre Cardin byl držitelem několika řádů a ocenění a člen francouzské Akademie krásných umění. Zemřel ve věku 98 let v Americké nemocnici v Paříži. Agentuře AFP jeho úmrtí oznámili pozůstalí.",
  "text": "aur, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "S jakými filmy strávit Silvestr nebo Nový rok? Nabízíme vám tři tipy na nové filmy se silným komediálním prvkem. Všechny najdete legálně online.",
  "text": "Nový film Dána Thomase Vinterberga Chlast završuje jeho dekádu úspěšné spolupráce se scenáristou Tobiasem Lindholmem a vypráví o čtveřici dánských učitelů v krizi středního věku. Rozhodnou se ověřit teorii, že když si budou přes den udržovat 0,05 % alkoholu v krvi, prospěje to jejich profesi, rodinnému životu, pocitu samoty atd. Že budou otevřenější, pohotovější, vtipnější, nápaditější.Suverénně režírovaný film Chlast se stal evropským filmem roku a v Česku bude k vidění na online projekcích ve virtuálním sále Edisonline 29. a 30. prosince.Online videotéka Aerovod nabízí celou kolekci filmů posmutnělých komedií finského klasika-solitéra Akiho Kaurismäkiho. V jeho zatím posledním filmu Druhá strana naděje stárnoucí podomní obchodník s košilemi zakoupí nevýdělečnou restauraci na zapomenutém helsinském dvorku. A setká se se syrským uprchlíkem.Film Druhá strana naděje byl na letošním Berlinale oceněn Stříbrným medvědem za nejlepší režii.Britský komik a herec Sacha Baron Cohen je recesista s vybraně nevybraným, tedy ostrým smyslem pro humor. Nejen ve filmu Borat se převtěluje se do nových podob, žene situace dohrává do krajností, aby vyvolal reakce současných Američanů a zjistil, co si myslí o koronaviru, Trumpovi, Obamovi, ženách, vaginách, sexismu a dalších tématech.Pomáhá mu s tím nově jeho dcery Tutar, která na začátku filmu žije v kleci. Letošní snímek s dlouhým jménem bychom mohli přeložit Boratův následný Snímkofilm aneb doručení cenného daru americkému režimu za účelem posílení slávy kdysi ctěného kazašského národa. Najdete ho na Amazon Prime.\nPavel Sladký\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Holubi na náměstích některých ruských měst se teď mají. O víkendech se totiž stává, že se vyhlašují akce, během nichž tam mají chodit lidé a holuby krmit. Zkusili to například minulou sobotu v centru Moskvy. Jenže holubi ostrouhali mrkvičku. Než se lidé na lavičkách dostali k houskám nebo co jim to chtěli dát, přišli policajti a ty lidi sbalili.",
  "text": "Dostali se totiž do podezření, že chtějí podpořit demonstranty v dálněvýchodním Chabarovsku. Podezření bylo odůvodněné. Touto formou skutečně chtělo pár desítek lidí vyjádřit solidaritu s Chabarovskem. Stalo se to i ve dvou desítkách jiných ruských měst, kde se nejen krmili holubi, ale šlo se na pochod. Policie celkově zadržela 70 lidí.Mezitím už v Chabarovsku neplatí hláška, že jejich holubi jsou nejspokojenější na světě. Po třech týdnech nepřetržitých pochodů a mítinků na protest proti tomu, že Moskva zatkla a odvezla zdejšího gubernátora Sergeje Furgala, se počet demonstrantů den ode dne tenčí. Přispívá k tomu i počasí – prší, někdy jsou bouřky.Z původních desítek tisíc už jsou v ulicích jen stovky lidí. Zájemci mohou jejich akce zhlédnout v přímém přenosu nebo v záznamu na YouTube, v oficiálních médiích nikoli.Krajská televize Gubernie vysílá zprávy a reportáže o čemkoliv, jen ne o protestech. Ve středu například dávala debatu, jestli má být ve městě odhalena pamětní deska na počest Kim Čong-ila.Gubernie také informovala o rozhodnutí chabarovského primátora napravit situaci s posečením trávy, která byla podrobena kritice dočasného gubernátora Michaila Děgťarjova. Děgťarjov se zároveň nechal slyšet, že lidem „ty mítinky lezou krkem“. Demonstranti už neskandují jako v prvních dnech: „Policie je s lidem!“ Čím víc se totiž snižuje jejich množství, tím víc lidí policie zadržuje.V Chabarovsku také zaznívá skandování: „Pryč s carem! Putin demise! Furgalovi svobodu! Putina do lochu! Putin je zloděj, ukradl Furgala!“ To ale neznamená, že zdejší lidé chtějí demokracii.Jak poznamenal politolog Vladimir Pastuchov z University College London v rádiu Echo Moskvy, kmen řve, protože pochopil, že potřebuje nového náčelníka, nového cara. U Putina, kterého léta zbožňovali, náhle zjistili, že asi ten pravý car nebude.Kdyby dostali možnost, umístí do Kremlu svého Furgala, o kterém nemají pochybnosti, že byl spojen s kriminálními živly, ale převažuje pocit, že je jejich.Nezávislý politolog Dmitrij Oreškin na Echu Moskvy popsal současný stav ruské společnosti takto: „Putinská pohádka lidi možná ještě úplně nezklamala, ale začínají být stále víc rozčarovaní. Neznamená to ale, že zítra přestane tato pohádka fungovat. Kdepak, má ještě značné politické rezervy pro přežití. Je možné takhle žít dál a země tak bude žít, postupně degradovat a klesat na úroveň globálního pangejtu.“Autor je komentátor Práva\nAlexandr Mitrofanov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nejočekávanější MMA zápas konce letošního roku je minulostí a šampionem střední váhy na akci Oktagon 20 se stal Karlos Vémola. Ten zvítězil na body poté, co s francouzským soupeřem Alexem Lohorém svedl pětikolovou bitvu, ve které měl podle rozhodčích jednoznačně navrch.",
  "text": "Vémola si během prosince připsal v organizaci Oktagon už druhou výhru, protože na začátku měsíce se za pouhých 122 sekund vypořádal s Václavem Mikuláškem.Jenže bitva o titul ve střední váze s Francouzem Lohorém nabídla podstatně delší podívanou a pětatřicetiletý Čech se mohl na jejím konci právem radovat.„Bylo to velmi náročný a když si tady všichni říkají o bonus za výkon večera, tak tady by si zasloužil bonus i poražený,“ vysekl těsně po zápase Vémola poklonu poraženému soupeři. Vémola tak splnil roli papírového favorita, ale vůbec poprvé ve své bohaté kariéře musel absolvovat zápas na pět kol.Třicetiletý Pešta se představil poprvé v polotěžké váhové kategorii a poprvé od listopadu loňského roku, kdy prohrál s Martinem Martínkem a navíc si odnesl zlomenou čelist.Proti Alcântarovi, který stejně jako on v minulosti zápasil v UFC, byl úspěšný a duel rychle ukončil.„Byl to rozhodně nepříjemný soupeř, ale to jsem čekal. Věděl jsem, že je to výborný bojovník. Má čtyři výhry v UFC. Nebylo to zadarmo,“ řekl Pešta, jenž si připsal 16. výhru při šesti prohrách.\nmim, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na Slovensku bude od čtvrtka kvůli šíření koronaviru platit nouzový stav. Prozatím byl vyhlášen na dobu 45 dnů. „Rozhodla o tom dnes vláda,“ oznámil ve středu na internetu premiér Igor Matovič. Nouzový stav dává státu možnost například omezit základní práva lidí.",
  "text": "Slovenský ministr zdravotnictví Marek Krajčí ve středu před jednáním vlády novinářům řekl, že opatření zjednoduší nákup potřebných ochranných prostředků a umožní nasazovat zdravotníky v nemocnicích podle potřeby, tedy i bez jejich souhlasu.Podle zákona může nouzový stav, který v zemi platil i letos na jaře, trvat nejdéle 90 dnů. K jeho opětovnému vyhlášení přistoupila vláda poté, co Slovensko zaznamenalo rekordní denní přírůstky počtu infikovaných koronavirem.„Uvidíme, jak se projeví cestování na Dušičky a následně se rozhodneme, zda pokračujeme, nebo se budeme moci vrátit do normálu. Máme to společně ve vlastních rukou,\" uvedl Matovič.Letos na jaře se nouzový stav s výjimkou Velikonoc vztahoval na Slovensku pouze na sektory zdravotnictví a sociálních služeb. Nouzový stav tehdy vláda využila také k tomu, aby o velikonočních svátcích omezila cestování lidí v zájmu zpomalení šíření nemoci covid-19.Slovensko kromě vyhlášení nouzového stavu zpřísňuje také karanténní omezení. Od čtvrtka se země vrátí k povinnému venkovnímu nošení roušek, a to pro případ, že nelze dodržet alespoň dvoumetrový odstup od jiného člověka s výjimkou členů jedné domácnosti. Překrytí nosu a úst bude nadále povinné pro starší žáky na školách stejně jako pro lidi v interiérech budov.Matovič ve středu také oznámil, že hromadných akcí se nově bude moci účastnit nanejvýše 50 lidí. Návrh ústředního krizového štábu přitom počítal s plošným zákazem jejich konání, a to s výjimkou svateb či křtů a akcí, kde účastníci budou mít negativní výsledek testu na koronavirus ne starší 12 hodin.Původní plán zakázat konání hromadných akcí včetně účasti lidí na mších kritizovali například zástupci katolické církve, ke které se hlásí většina obyvatel Slovenska.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Současné krásné léto je v plném proudu. Proto vás nebudu unavovat složitými úvahami o gastronomických katastrofách, výhledech chmurných i veselých, trendech, či dokonce kritickým „pomlouváním“ jistých restaurací. Proč si kazit tak úžasné dny.",
  "text": "Povím vám příběh, který jsem kdysi četla v nějakém časopise. Má to však háček, nevím, jak onen příběh skončil. Kupodivu to nic neubírá na jeho zápletce ukazující na fakt, že jsme prostě lidé s mnoha vlastnostmi, kam patří i závist.Hlavním hrdinou bude rajče, protagonista celé dnešní gastroglosy, a také příběh dvou postarších anglických gentlemanů.Soutěživost je lidstvu vlastní. I v gastronomii je motorem vývoje a patří sem zcela jistě lokální soutěže o nejlepší výpěstky ze zahrádek.Jedna z podobných soutěží se odehrála i v anglickém hrabství Kent. To se v kulturní místnosti jedné vísky krásného anglického venkova sešly výpěstky ze zahrádek lokálních pěstitelů. Dva letití přátelé, říkejme jim John a George, zpestřující si zahradničením svůj už déletrvající důchodový věk, vložili do soutěže své nádherné kousky. Soutěžili ve stejné kategorii a do vyhlášení výsledků se navzájem, s anglickým humorem, špičkovali, kdo že tuhle „olympiádu“ vyhraje.Věřili si oba a netrpělivě očekávali nedělní vyhlášení vítězů. Nakonec vyhrál John se svými třemi nádhernými výstavními rajčaty. George skončil těsně druhý se třemi neméně vymazlenými cuketami. George nesl svou porážku těžce a hned ji šel zapít pintou piva bez pěny do nedalekého pubu. Takto posílen se vrátil zpět na výstavku a podal oficiální protest proti rozhodnutí poroty. V kategorii „Nejkrásnější zelenina“ vyhrál on a John musí být diskvalifikován. Rajče je totiž ovoce a nemá co v jeho vítězné kategorii pohledávat!Jak rozhodla porota, nevím, ale vím, že přátelství dvou sousedů, starých pánů, bylo notně poškozeno.Škoda.On ten spor totiž nemá hranice, je nekonečný. Uvedu dva příklady. V roce 1893 rozhodl ve Spojených státech Nejvyšší soud, že rajčata jsou zeleninou. Šlo tehdy o spor, zda se mají danit, neboť ovoce dovozové dani nepodléhalo, ale zelenina ano.Ve druhém příkladu nemusíme chodit daleko. Stačí zaskočit do Bruselu. Evropský parlament totiž v roce 2011 rozhodl, že se má rajče řadit mezi ovoce!Faktem zůstává, že nám je to asi jedno. Hlavně ať jsou podmanivě voňavá a chuťově skvělá. V kuchyni jsou jednou z mých nejoblíbenějších ingrediencí.Ne že bych se zapojila do nějaké lokální soutěže. Ale můj desetiletí trvající rozháraný způsob života ve dvou zemích mi nikdy nedovolil rajčata pěstovat. Pokoušela jsem se o to v Anglii, poté na léto odjela do Prahy a koncem léta, po návratu, mi z úrody zůstala jenom žlutá suchá nať a pár tlejících listů. V Čechách zase bylo na pěstování pozdě, červenec je na výsadbu rajčat opravdu nevhodný.Vše se povedlo až letos. Postarala se o to Čína a její netopýří vir. Já s rouškou nedobrovolně „zamrzla“ v Praze a poprvé včas zasadila do květináčů hned několik druhů rajčat. Zatím se jim daří a já se těším na úrodu. Vypadá to, že na velké vyvařování úroda zatím není, ale i tak jsem si dovolila vám nabídnout pár skvělých receptů s rajčaty, inspirací mi byla nedávná návštěva Chorvatska, odkud jsem si tenhle aromatický a chutný zázrak přivezla z trhu. Mimochodem, rajčata tam mají mezi zeleninou. Tady rozhodnutí Bruselu neberou moc vážně. Kde vlastně?No ale zpět k receptům. Podotýkám, že jeden je skvostnější než ten následující, a troufám si říct, že mi dáte za pravdu. V chorvatských receptech koluje hnědý cukr, zvláště radím po zapečení veškerou získanou šťávu z rajčat včetně zkaramelizovaných kousků přidat do polévky, proto se nakonec zapékají. Koncert zakončí extra panenský olivový olej a pár kapek balzamikového octa. Lahodná sladkokyselá rajčatová polévka je pro mne absolutní hvězdou.Další recepty jsou velmi efektním chuťovým představením, jak rajčata připravit na slaném koláči. Použijte více rozmanitých odrůd, zvláště černá odrůda kumato má intenzivní sladkou chuť. Nešetřete lístky tymiánu, dodají středomořský nádech.Do třetice zkuste rajčatový salát jinak, než ho známe, zvolte ty nejoriginálnější vyzrálá rajčata a pohrajte si s česnekovými krutony. Je hotový za chvilku, chuťově přímo božský!Jdeme tedy na věc.Ingredience:Postup:Rozehřejeme troubu na 220 °C. Plech vyložíme papírem na pečení, lehce potřeme olejem a poklademe rajčaty nakrájenými na poloviny řezem nahoru. Rajčata poklademe česnekovými plátky, zasypeme třtinovým cukrem a dáme 15 minut zapéct, aby zkaramelizovala. Pak zapečená rajčata vložíme do hrnce, a to i se šťávou a zkaramelizovanými zbytky, které zůstaly na pečicím papíru, to dodá polévce tu správnou chuť.Zalijeme horkým zeleninovým vývarem a už jen krátce povaříme. Rozmixujeme tyčovým mixérem, přidáme olivový olej a zakápneme kvalitním balzamikovým octem. Dochutíme solí a čerstvě namletým pepřem, servírujeme s natrhanou bazalkou a lžící marscapone. Můžeme ještě na talíři zasypat krystalovým třtinovým cukrem.Ingredience:Postup:Předehřejeme troubu na 195 °C. Na dva plechy položíme i s pečicím papírem rozválené těsto. Na jednom plechu těsto rozkrojíme na půlky. V každém těstě po obvodu přehneme okraje dovnitř, max. 1 cm, a vše potřeme rozšlehaným vejcem. Celistvý kus těsta potřeme směsí riccotty, nasekané bazalky a poloviny olivového oleje, lehce osolíme. Na druhé dva kousky rozdrobíme sýr feta.Na všechny tři korpusy rozložíme rajčata nakrájená na stejné plátky a poklademe je plátky česneku a hojně lístky tymiánu. Lehce posolíme, popepříme a velmi lehce pocukrujeme. Zakápneme olivovým olejem a dáme péct asi na 35–40 minut. Vyndáme z trouby a servírujeme nakrájené na kousky, případně ještě pokapeme olivovým olejem.Ingredience:Postup:Na pánvi rozpustíme trochu olivového oleje, lehce osmažíme na jemno rozdrcený česnek a přidáme nakrájené krutony, osmahneme do zlatova.Rajčata nakrájíme na stejně tenké plátky a přendáme je na servírovací talíře. Rozprostřeme na ně rozdrobený sýr. Přidáme lístky bazalky a opečené krutony. Rajčata posolíme, lehce opepříme a vše polijeme olivovým olejem, dozdobíme bazalkou. Ihned servírujeme.\nDagmar Heřtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Praha za výhodných podmínek poskytne pozemky bytovým družstvům a občanským spolkům pro výstavbu bytových domů. Pravidla obou forem podpory v noci na pátek schválili zastupitelé. Zejména o družstevní bydlení se v minulosti vedly spory v koalici, v létě je Praha Sobě a Piráti na radě dvakrát schválit odmítli. Město nyní začne připravovat pilotní projekty na vytipovaných pozemcích.",
  "text": "Podpora družstevního i spolkového bydlení počítá s tím, že by město poskytlo svůj pozemek pro stavbu bytového domu prostřednictvím takzvaného práva stavby až na 99 let. Na tom by poté stavěla buď družstva založená magistrátem spolu se soukromým partnerem, nebo zvláštní občanské spolky, inspirované německými tzv. baugruppe. Pozemek v obou případech subjekty od magistrátu koupí až po splacení samotného domu.Výhodou má být podle vedení města to, že družstva i spolky zorganizované majiteli budoucího domu ušetří marži, kterou by lidé jinak zaplatili developerské firmě. Do splacení domu se navíc cena sníží o hodnotu pozemku.Celkově tak má pořizovací cena bytů klesnout až o třetinu. Město za poskytnutí pozemku získá právo na užívání části bytů v domě, které může využít pro ubytování zástupců potřebných profesí, jako jsou zdravotníci, učitelé, hasiči nebo policisté.Náměstek primátora Petr Hlaváček (za TOP 09) uvedl, že oba projekty jsou sice podobné, ale jsou určeny pro trochu jinou cílovou skupinu.Předseda výboru pro bydlení Petr Zelenka (Praha Sobě) doplnil, že v případě spolkového bydlení se počítá spíše s menšími domy do 20 bytů. Forma spolku podle něj zároveň umožňuje nastavit pružnější pravidla například pro možnost opuštění spolku, pokud si to životní situace členů vyžádá.Nyní město vytipuje vhodné pozemky pro první podobné projekty, a to ve spolupráci s nedávno založenou Pražskou developerskou společností. Radní Hana Marvanová (za STAN) dříve uvedla, že o projekty družstevního bydlení již projevily zájem městské části, konkrétně Praha 11, Praha 13, Praha 8 a Praha 12.Podporu družstevního bydlení se Marvanová pokoušela prosadit delší dobu, vznikl kolem toho však koaliční spor, kdy se proti záměru postavili zástupci Prahy Sobě a Pirátů. Ti kritizovali, že po splacení dluhu by si družstvo mělo od města odkoupit pozemek za odhadní cenu bez ohledu na zhodnocení parcely.Magistrát by podle nich měl mít bytovou politiku nastavenou udržitelně, aby bylo možné z peněz získaných prodejem financovat další obdobné projekty. Tento problém má nakonec řešit roční platba do fondu rozvoje dostupného bydlení, se kterou se počítá u družstev i spolků.Praha se v posledních letech potýká s bytovou krizí a vysokými cenami bydlení, které činí vlastní byty nedostupné i pro střední třídu. Podle posledních informací poradenské firmy Deloitte průměrná nabídková cena volných nových bytů v Praze na konci října meziročně vzrostla o sedm procent na 118 200 korun za metr čtvereční.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prezident Miloš Zeman ve středu udělil milost muži odsouzenému za těžké ublížení na zdraví ve stádiu pokusu a výtržnictví. Informovala o tom Kancelář prezidenta republiky v tiskové zprávě. Muž zachránil život tonoucí ženě. Zeman se ke kroku rozhodl z humanitárních důvodů, i když omilostněný nesplňuje podmínky, které si prezident v minulosti stanovil, protože není ve vážném zdravotním stavu.",
  "text": "Zeman omilostněnému prominul podmíněný trest i zbytek trestu spočívající v zákazu vstupu na sportovní, kulturní a jiné společenské akce.Podle Hradu přihlédl prezident i k tomu, že muž vedl do výtržnického incidentu „řádný život“ a příkladně vykonával své povolání. „Pan prezident považoval za správné ocenit tento mimořádný a chvályhodný skutek, a proto svým rozhodnutím omilostněnému muži odsouzení i zahladil,“ uvedl na webových stránkách Hradu mluvčí prezidenta Jiří Ovčáček.Podnět k posouzení žádosti předala Zemanovi ministryně spravedlnosti Marie Benešová (za ANO). Zeman dosud udělil 17 milostí, připomíná ČTK. Tou nejkontroverznější zůstává omilostnění Jiřího Kájínka, který byl odsouzen na doživotí za dvojnásobnou vraždu.\ngak\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministr zdravotnictví Roman Prymula (za ANO) v pátek na tiskové konferenci představil aktualizovaný semafor. Většina okresů zůstává oranžových, tedy na druhém stupni nebezpečí. Mezi červené okresy s nejvyšším rizikem nákazy se nově vedle Prahy zařadila také Praha-západ, Praha-východ a Uherskohradišťsko. Trend nárůstu případů se podle ministra nezlepšuje, nemocniční kapacity jsou ale zatím zaplněné jen z 20 procent.",
  "text": "Podle dřívějšího semaforu, který byl naposledy aktualizován 22. září, patřila mezi nejpostiženější regiony pouze Praha. V současné době zůstává stále 18 okresů zelených, to znamená s nižším rizikem nákazy. Pouze tři okresy, Praha-západ, Praha-východ a Uherskohradišťsko se přesunulo z druhého stupně nebezpečí do nejvyššího.V oranžových i červených okresech se potom mají podle opatření ministerstva zdravotnictví v pondělí na dva týdny uzavřít střední školy.Ministr také uvedl, že má v plánu představit výhledovou strategii ke koronaviru a zveřejnit další data týkající se epidemie.„Některá data, která máme možnost publikovat, publikována budou. Příští týden chceme zveřejnit výhledovou strategii, abychom byli schopni říci, která opatření přicházejí v úvahu, jak je variabilně budeme volit a od čeho se budou odvíjet. Nejsme schopni říci, kam se bude Česko posouvat,“ sdělil na tiskové konferenci Roman Prymula.„Trend, který není pozitivní, je narůstající podíl pozitivních testů,“ dodal. Ve středu byl podíl pozitivně testovaných 15 procent, cílem je podle ministra dostat se k hranici deseti procentPoznamenal také, že je potřeba snížit nynější reprodukční číslo. To se v současné době pohybuje okolo 1,24, jeho hodnotu je ovšem potřeba srazit pod 1.Ani při okamžitém zavedení přísných opatření se však podle Prymuly nepodaří nárůst nových případů okamžitě zastavit. „Zbrzdění je velmi dlouhé. Je to jako plující zaoceánský parník, kdy musíte točit kormidlem hodně dopředu,“ řekl.Každé opatření se podle něj projeví za sedm až deset dní. Cílem všech přijímaných opatření je zejména zabránit vyčerpání kapacit nemocniční péče.Podle Vladimíra Černého, předsedy České společnosti anesteziologie, resuscitace a intenzivní medicíny, jsou nyní kapacity zaplněné asi z 20 procent, a běžný provoz nemocnic tak zatím není nutné kvůli koronaviru omezovat. Dodal ale, že k tomu může v dalších dnech dojít.„Objem dodávek remdesiviru do Česka závisí jen na rozhodnutí Evropské komice. Z pohledu naší země lze konstatovat, že počet dávek je adekvátní a nadále jednáme o další dodávce léku,“ komentoval dále Černý.Podle Romana Prymuly byly také schváleny tzv. LAMP-testy ze slin, které by mohly být tak k dispozici od příštího týdne. „Naše tuzemská společnost, která je vyrábí, má ale omezené možnosti,“ dodal ministr.Ve čtvrtek bylo hospitalizovaných 1134 pacientů, na jednotkách intenzivní péče je 192 z nich. Nejvíc pacientů s covidem je v nemocnicích v Praze, Jihomoravském a Středočeském kraji. Vůbec nejvíc nemocných leží v nemocnici v Uherském Hradišti, kde je nakažených covidem 73.\nonz, aur, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Autobusy, tramvaje, ale třeba i příměstské vlaky v systému pražské integrované dopravy by měly mít v budoucnu nový šedočervený vzhled. Rozhodli o tom na svém pondělním jednání pražští radní. Jednotný design by tak měly dostat spoje nejen v hlavním městě, ale také ve Středočeském kraji.",
  "text": "Nový šedočervený design mají dostat autobusy, některé tramvaje, soupravy metra a vlaky, které jezdí v Praze i Středočeském kraji a spadají do systému pražské integrované dopravy. Cílem je, aby cestující na první pohled poznali, kde všude jim jízdenka PID platí. Grafické studio, které vyhrálo soutěž na nový design, má nyní zpracovat kompletní manuál, který potom budou znovu schvalovat pražští i krajští politici.V minulých týdnech se proti změně vzhledu ohradili pražští i krajští politici, ale také třeba designér současného vzhledu některých tramvají. Důvody neshod objasňuje zpravodaj Českého rozhlasu Adam Bejšovec: „Patrik Kotas, který vytvořil vzhled některých tramvají a souprav metra, říká, že je změna designu mimo jiné zásah do jeho autorských práv a avizoval, že je připravený bránit se i právními kroky.“Tento spor by se měl vyřešit i podle zástupců Středočeského kraje, který má navíc problém i s tím, že nedávno zasmluvnil modernizaci autobusů, které mají jezdit ve stávajících barvách.Dále například koaliční Spojené síly pro Prahu říkají, že v době koronavirových opatření je nutné spíš peníze šetřit, než je utrácet za velkou obměnu vzhledu vozidel MHD.Náměstek pro dopravu Adam Scheinherr z uskupení Praha Sobě říká, že nový vzhled se bude nejdřív testovat v pražské MHD, a následně by se měly postupně barvit především nově pořízená vozidla, případně ta, která projdou velkými opravami a modernizací. Zásadní náklady tak podle něj nevzniknou, dopracování manuálu grafickým studiem pak podle něj bude stát zhruba dva miliony korun.Námitku Patrika Kotase by měl podle právního stanoviska dopravního podniku prověřit odborník. Změna vzhledu se ale prý zatím nedotkne například tramvají T3 a jejich verzí, a také vozů, které jezdí v provedení právě Patrika Kotase.Politici v pondělí měli řešit i přípravu stavby lanovky, která má propojit městské části Praha 6 a Praha 8. „Tento bod nakonec odložili, ale týká se vlastně už jen formálního potvrzení toho, že stavbu lanovky mezi Bohnicemi a Podbabou připraví místo magistrátu dopravní podnik. To podle města dává smysl, protože lanovka má být součástí pražské integrované dopravy. Jednat se o tom tak nejspíš bude na dalším zasedání. Stavbu jako takovou ale už podpořila i rada a zastupitelstvo už před časem,“ uvedl Adam Bejšovec.Důvodem stavby lanovky právě mezi Prahou 6 a Prahou 8 je fakt, že zde neexistuje přímé spojení městskou hromadnou dopravou, a lidé tak musí jezdit oklikou přes centrum. To má v budoucnu vyřešit plánované tramvajové propojení, ale to bude podle vedení města nejspíš hotové až za desítky let.Lanovka má sloužit v mezičase, fungovat mají tři zastávky - v Podbabě, Bohnicích a u zoologické zahrady v Troji. Celá trasa má trvat sedm minut, a kabinky by měly zvládnout přepravit až 2000 cestujících za hodinu. Lanovka má stát zhruba jednu a půl miliardy korun a v provozu by měla být v roce 2025.\nAdam Bejšovec, aur\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Spisovatelka Světlana Alexijevičová, která jako jediná členka vedení koordinační rady běloruské opozice zůstávala ve vlasti na svobodě, odletěla do Německa. Uvedl to server Tut.by s odvoláním na spolupracovnici spisovatelky, oceněné Nobelovou cenou za literaturu. Ostatní členové vedení opoziční rady již byli uvězněni, nebo donuceni k odjezdu z Běloruska.",
  "text": "„Nesouvisí to s trestním případem proti koordinační radě, ani neodjela navždy. Nic takového. Odletěla kvůli osobním a literárním záležitostem. Má naplánované schůzky, knižní veletrh ve Švédsku a na Sicílii ji předají cenu. To je její normální život,“ uvedla spisovatelčina spolupracovnice, kterou server označil jen křestním jménem Taťjana. Návrat ale podle ní závisí na vývoji událostí v Bělorusku a na stavu spisovatelčina zdraví. Alexijevičová by se podle agentury Reuters měla léčit v Německu.Dvaasedmdesátiletá Alexijevičová se podle svých kolegů aktivní práce ve vedení koordinační rady vzhledem ke svému zdravotnímu stavu nezúčastnila, nicméně i tak jí hrozilo zatčení. Do minského bytu Alexijevičové se 9. září pokoušeli vniknout neznámí maskovaní muži. K literátce tehdy přijeli diplomaté z nejméně sedmi zemí Evropské unie, mezi nimi i velvyslanci Česka a Slovenska, aby ji ochránili. Přítomnost českého velvyslance Tomáše Pernického v bytě Alexijevičové potvrdil na twitteru šéf české diplomacie Tomáš Petříček.Zatýkání či donucení opozičních běloruských politiků k odjezdu do ciziny se děje v rámci systematické kampaně, kterou se prezident Alexandr Lukašenko snaží zbavit vůdců protestů, trvajících již od prezidentských voleb z 9. srpna. Jejich vítězem úřady pošesté prohlásily Lukašenka, tentokrát s více než 80 procenty hlasů, zatímco opoziční kandidátka Svjatlana Cichanouská získala podle nich jen deset procent hlasů. Opozice pokládá tento výsledek za zfalšovaný a neuznává ho ani Evropská unie.Šestašedesátiletý Lukašenko, který vládne Bělorusku už 26 let, nedává najevo známky ochoty přistoupit na dialog s opozicí, anebo se Západem. Jedná zatím jedině s Moskvou, která je nejbližším spojencem Minsku.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministr kultury Lubomír Zaorálek a ministr vnitra Jan Hamáček (oba ČSSD) se shodli na tom, že nyní není důvod kvůli šíření koronaviru zastavovat kulturní akce. Zaorálek to v sobotu uvedl na twitteru. Podle něj jsou akce, kde lidé sedí, mají roušky a dodržují se základní hygienická pravidla, bezpečné. Hamáček sobotnímu Právu řekl, že vývoj epidemie je tak vážný, že nastal čas maximálně omezit sociální kontakty, což znamená zrušit hromadné akce.",
  "text": "V České televizi pak jako příklad uvedl minitr vnitra konání fotbalových a hokejových utkání. Premiér Andrej Babiš (ANO) v sobotu novinářům v Ostravě řekl, že zrušení hromadných akcí může podpořit, rozhodnutí je ale na ministerstvu zdravotnictví a epidemiolozích.Podle Zaorálka hlavní hygienička Jarmila Rážová potvrdila, že v zaznamenaných případech nakažených z divadel a podobných kulturních zařízení hygienici neevidují žádná ohniska nemoci.„Jediná metoda, která funguje na ten virus, je omezení kontaktů a zkomplikování předávání si nákazy,“ řekl v sobotu Hamáček České televizi. Podle něj je potřeba udělat co nejrazantnější opatření, která zamezí šíření viru, ale nezhroutí ekonomiku. „To znamená, povinnost nošení roušek i na hromadných akcích, asi v této fázi a v tomto počasí nemá cenu zavádět roušky plošně venku, to by přišlo, kdyby se trošku ochladilo. Určitě omezit hromadné akce, zvážit, jestli je nutné držet dál fotbaly, hokeje a tak dále,“ uvedl. Podle Hamáčka je nutné omezit potkávání se zejména v rizikových místech jako je Praha a střední Čechy.Na vyjádření Hamáčka o rušení hromadných akcí v sobotu v Ostravě reagoval premiér tím, že rozhodnutí může podpořit, ale stejně jako Hamáček není epidemiolog a nerozhoduje o tom. „Je potřeba, aby to rozhodnutí udělali ti, kteří mají k tomu kompetenci, a to jsou epidemiologové a samozřejmě je to zdravotnictví. Já s tím problém nemám, ale já ani pan Hamáček nejsme epidemiologové,“ řekl Babiš.V Česku v uplynulých dnech výrazně přibylo nakažených. V pátek laboratoře potvrdily 2111 případů nemoci covid-19. To je zhruba o tisícovku méně, než byl čtvrteční rekordní počet, ale přibližně stejně jako ve středu. Aktuálně nakaženo je v zemi téměř 22 000 lidí.Podle epidemiologa a vládního zmocněnce pro vědu a výzkum ve zdravotnictví Romana Prymuly lze čekat, že příští týdny bude tři až čtyři tisíce nově infikovaných za den. Sobotním Lidovým novinám řekl, že situace by se měla zlepšit za tři týdny, kdy se projeví současná opatření. Křivka nakažených by mohla začít klesat.Podle vyjádření Hamáčka pro Právo je nutné se „za každou cenu“ udržet pod 120 000 nakaženými, aby systém nekolaboval. Za fatální chybu označil pak to, že se odkládalo znovuzavedení roušek.V celém Česku je již zakázaná většina vnitřních hromadných akcí na stání pro více než deset lidí. Restaurace, bary nebo kluby mají omezenou otvírací dobu a zároveň nesmí vpustit dovnitř více hostů, než je kapacita k sezení. Kvůli tempu šíření koronaviru se podle nařízení ministerstva zdravotnictví rozšířila ve školách povinnost nosit roušky nejen ve společných prostorách jako chodby či toalety, ale i při výuce ve třídách. Povinnost platí pro druhý stupeň základních škol, střední a vysoké školy.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Baníku Ostrava zvládli zápas 14. kola Fortuna ligy na půdě Brna a po výsledku 0:1 stoupají tabulkou. Mladá Boleslav doma nestačila na Slovácko a padla po výsledku 2:3. Zlín podlehl Teplicím 2:3. Karvinou doma přehrály Pardubice a vezou si domů výsledek 0:2.",
  "text": "Hosté, kteří prožívají povedené období a z posledních pěti utkání vydolovali 13 bodů za čtyři vítězství a jednu remízu, byli na hřišti nováčka od začátku aktivnější. Už ve třetí minutě mohl otevřít skóre Zajíc, ale vůbec netrefil bránu. Stejný hráč zahodil velkou šanci i o chvíli později, když se nechal dostihnout vracejícím se obráncem.Brno poprvé zahrozilo v 16. minutě, Šumberův pokus ale hostující obrana srazila mimo. Pak měl další tutovku Baník, jenže Holzera skvěle vychytal brankář Šustr. Skóre se tak měnilo až díky pokutovému kopu po zbytečném faulu na hostujícího Tetoura. Míč si vzal Dyjan Carlos De Azevedo a poslal Baník do vedení.Druhý poločas dlouho žádné vzrušení nepřinášel. Až v 77. minutě táhl domácí Růsek rychlý brejk, který zakončil střelou, která po teči skončila těsně mimo. A o pár minut později to byl znovu Růsek, po jehož hlavičce musel zasahovat gólman Laštůvka.Víc už domácí nestihli, a tak si Baník odváží z Brna tři body a slaví páté vítězství z posledních šesti zápasů. Brno prohrálo podruhé v řadě.Středočeši nezažívají vůbec povedenou sezonu, proti Slovácku, které v minulém kole porazilo 4:0 Plzeň, ale nezačali vůbec špatně. Ve 20. minutě uháněli do brejku po rohovém kopu Slovácka, na jehož konci dostal míč do brány Jiří Klíma.Jenže vedení domácím nevydrželo moc dlouho. Už o necelou čtvrthodinu později totiž vyrovnal po úniku Jan Kliment. A ve druhém poločase se Slovácku povedlo dokonat obrat. Nejdřív se po centru do vápna trefil Václav Jurečka a o chvíli později zvýšil na 1:3 z penalty Vlastimil Daníček. Za domácí už jen upravil na konečných 2:3 Michal Škoda.Pardubice, které se do první ligy dostaly po dlouhých desetiletích, nepřestávají v první sezoně mezi elitou překvapovat. Ani Karviná nezažívá vůbec špatný ročník, proti Východočechům ale nezačala dobře. Už ve 12. minutě si totiž Michal Petráň našel ve vápně Solilův centr a poslal svůj tým do vedení.V hostujícím týmu mohlo být ještě veseleji, jenže to by Ewerton musel proměnit pokutový kop. Druhá branka tak přišla až ve druhé půli, kdy David Huf využil karvinské chyby a stanovil konečné skóre 0:2.Dvakrát se Zlínu povedlo reagovat na gól Teplice, potřetí už to nevyšlo. Po rychlé trefě Jakuba Mareše vyrovnal Jakub Janetzký, jenže v nastavení první půle znovu poslal teplické hráče do vedení svým druhým zápasem Mareš.Za domácí vyrovnal ve druhé půli Janetzký, jenže v 74. minutě znovu strhl vedení na teplickou stranu Matěj Radosta a zařídil důležité tři body pro Severočechy.14. kolo první fotbalové ligy:Zbrojovka Brno - Baník Ostrava 0:1 (0:1).Branka: 39. De Azevedo z pen. Rozhodčí: Berka - Horák, Hurych - Lerch (video). ŽK: Vintr, Fousek, Hlavica - Kaloč. Bez diváků.FK Mladá Boleslav - 1. FC Slovácko 2:3 (1:1)Branky: 20. Jiří Klíma, 86. Škoda - 34. Kliment, 75. Jurečka, 80. Daníček z pen. Rozhodčí: Petřík - Nádvorník, Vodrážka - Adam (video). ŽK: Mazáň, Jiří Klíma, Túlio, Mikulec - Tomič. Bez diváků.MFK Karviná - FK Pardubice 0:2 (0:1)Branky: 13. Petráň, 72. Huf. Rozhodčí: Zelinka - Kotalík, Pečenka. ŽK: Dramé, Mangabeira - Cadu, Čelůstka. Bez diváků.\ntat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vyhlášení nouzového stavu kvůli šíření koronaviru zřejmě navrhne na jednání vlády ministr zdravotnictví Roman Prymula. Řekl to serveru Respekt.cz. Podle serveru chce Prymula vyhlásit nouzový stav, aby stát mohl přistoupit k dalším opatřením proti šíření nemoci covid-19. Podporu už mi slíbili šéf ČSSD Hamáček i premiér Babiš. Ten na středu svolal mimořádné jednání vlády. Opoziční strany vládní kroky kritizují.",
  "text": "Nouzový stav vyhlašuje vláda, v případě nebezpečí z prodlení premiér, jehož rozhodnutí pak vláda může schválit, či zrušit. Vláda o vyhlášení nouzového stavu musí neprodleně informovat sněmovnu, která může vyhlášení zrušit.„Udělat to určitě musíme. Bez toho moc šance není. Já myslím, že to bude na prvním jednání vlády,“ řekl Prymula na otázku Respektu, zda bude požadovat vyhlášení nouzového stavu.„Pokud to navrhne, tak ho samozřejmě podpořím,“ napsal premiér Andrej Babiš pro Novinky.cz. V kabinetu bude mít pro tento návrh podporu i u vicepremiéra Hamáčka. „Pokud ministerstvo dospělo k názoru, že potřebuje udělat opatření, ke kterým není na základě zákona o ochraně veřejného zdraví oprávněno, tak to bude potřeba vyhlásit,“ řekl Hamáček serveru iDNES.cz. Naposledy vyhlásila vláda nouzový stav kvůli šíření koronaviru 12. března. Poté byl nouzový stav postupně prodlužován, skončil 17. května.Ministr vnitra a předseda Ústředního krizového štábu Jan Hamáček (ČSSD) řekl v neděli v pořadu České televize Otázky Václava Moravce, že vyhlášení nějaké formy mimořádného stavu by bylo potřeba zvážit, pokud by došlo k výpadku zdravotnického personálu. Podle Hamáčka ale stát zatím zvládá situaci kolem covidu-19 standardními prostředky.Sám Prymula ještě minulý týden v úterý při svém uvedení do úřadu ministra řekl médiím, že vyhlášení nouzového stavu zatím není nutné. Nevyloučil ale tehdy, že by si to situace mohla vyžádat za jeden či dva týdny.Představitelé dvou nejsilnějších opozičních stran ODS a Pirátů Petr Fiala a Ivan Bartoš v dnešní debatě vládu kritizovali za zvládání koronavirové krize. Podle Fialy nejsou pro vyhlášení nouzového stavu splněny podmínky. „Jestli vláda hrozí nouzovým stavem, tak opatření, která přijal nový ministr zdravotnictví, jsou zřejmě neúčinná,“ poznamenal. Vládě vyčítali i způsob komunikace a zveřejňování přijímaných opatření.Záměr vyhlásit nouzový stav zatím opoziční strany nepodpořily. Vojtěch Filip, předseda KSČM, která vládní koalici toleruje, sdělil, že o dalším postupu se komunisté poradí v úterý ve stranických orgánech a v poslaneckém klubu. Šéf SPD Tomio Okamura uvedl, že nyní k vyhlášení nouzového stavu nevidí důvod.Předsedkyně TOP 09 Markéta Pekarová Adamová uvedla, že doposud nezaznamenala žádné zdůvodnění nutnosti vyhlášení nouzového stavu a k čemu ho vláda chce konkrétně využít. Vyhlášení nouzového stavu je podle ní „přiznání absolutního nezvládnutí situace, čemuž se dalo předejít“.Bartoš poznamenal, že opozici chybí od vlády informace, data a čísla. „V první řadě chceme vědět, proč vláda k takto razantnímu opatření opět přistupuje,“ uvedl na dotaz, zda Piráti nouzový stav ve sněmovně podpoří.Předseda lidovců Marian Jurečka bude chtít jasné zdůvodnění případných opatření, která by byla v nouzovém stavu zavedena. Poznamenal, že zatím žádné návrhy nezná. Babišovi vyčetl, že přes opakované výzvy nepozval předsedy stran k poradě nad aktuální situací.Ministr zdravotnictví v pátek oznámil, že plánuje v tomto týdnu vydat další opatření omezující kvůli koronaviru shromažďování. V neděli upřesnil v pořadu Partie v televizi Prima, že ohlášené omezení volnočasových aktivit bude znamenat maximální účast deset až dvacet lidí. Vyhlášení příslušného opatření očekává ve středu nebo v pátek tento týden.Prymula podle Respektu zvažuje vyhlášení nouzového stavu i kvůli předchozím právním sporům kolem opatření, která kvůli koronaviru na jaře vyhlašovalo ministerstvo zdravotnictví. Soud 23. dubna rozhodl o zrušení čtyř opatření ministerstva, která omezila volný pohyb, maloobchod či služby v provozovnách. Vláda pak musela omezení přijmout jako krizová opatření v nouzovém stavu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Patnáctou etapu Tour de France s cílem na vrcholu Grand Colombier vyhrál Tadej Pogačar před slovinským krajanem a lídrem závodu Primožem Rogličem. Jan Hirt v nedělní horské etapě se třemi kopci dojel devatenáctý a zaznamenal nejlepší umístění ve své premiérové Tour.",
  "text": "Šanci na obhajobu triumfu prakticky ztratil Egan Bernal, neboť nabral obrovské manko přes sedm minut a v průběžném pořadí zaostává o téměř osm a půl minuty. Naopak slovinští jezdci prokázali skvělou formu. Pogačar si dojel pro druhý etapový vavřín v letošním ročníku, Roglič dál drží žlutý dres a na Pogačara má k dobru 40 sekund.Po závěrečné etapě druhého týdne čeká peloton v pondělí druhý volný den a znovu testy na koronavirus. Pak budou následovat tři horské etapy, dvě rovinaté a mezi nimi horská časovka.Cyklistický etapový závod Tour de France - 15. etapa: Lyon - Grand Colombier (174,5 km):1. Pogačar (Slovin./SAE Team Emirates) 4:34:13, 2. Roglič (Slovin./Jumbo-Visma) stejný čas, 3. Porte (Austr./Trek-Segafredo) -5, 4. López (Kol./Astana) -8, 5. Mas (Šp./Movistar), 6. Kuss (USA/Jumbo-Visma), 7. Landa (Šp./Bahrajn-McLaren), 8. A. Yates (Brit./Mitchelton-Scott) všichni -15, 9. Urán (Kol./EF Pro Cycling) -18, 10. Valverde (Šp./Movistar) -24, ...19. Hirt (ČR/CCC) -4:05, 142. Kreuziger (ČR/NTT) -37:26.Průběžné pořadí: 1. Roglič 65:37:07, 2. Pogačar -40, 3. Urán (Kol./EF Pro Cycling) -1:34, 4. López -1:45, 5. A. Yates -2:03, 6. Porte -2:13, 7. Landa -2:16, 8. Mas -3:15, 9. Quintana (Kol./Arkea-Samsic) -5:08, 10. Dumoulin (Niz./Jumbo-Visma) -5:12, ...77. Hirt -2:42:31, 102. Kreuziger -3:21:28.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministerstvo financí a Česká národní banka zřejmě opět doporučí vládě zatím nestanovovat cílové datum vstupu do eurozóny. Vláda má totiž v pondělí na programu každoroční materiál ministerstva financí a Česká národní banka o vyhodnocení plnění maastrichtských konvergenčních kritérií a stupně ekonomické sladěnosti České republiky s eurozónou. Materiál takové doporučení vždy v posledních letech obsahoval.",
  "text": "Vláda Andreje Babiše (ANO) ve svém programovém prohlášení uvedla, že nebude o vstup do eurozóny usilovat.Česká republika se zavázala podnikat kroky k tomu, aby byla na přistoupení k eurozóně co nejdříve připravena. Stanovení termínu vstupu je v kompetenci členského státu a závisí na míře jeho připravenosti. Případné neplnění kritérií konvergence nemá pro Českou republiku žádné přímé důsledky. Výjimkou je kritérium udržitelnosti veřejných financí.Česká národní banka v loňské analýze uvedla, že překážkou pro brzké přijetí eura je nadále nedokončený proces dlouhodobého přibližování se úrovně České republiky k vyspělým zemím eurozóny. Tento proces se sice v posledních letech obnovil, nicméně u většiny z nich zůstává odstup České republiky od průměru eurozóny značný.Dalším rizikovým faktorem ohledně přijetí eura je nesladěnost finančních cyklů České republiky a eurozóny a otázka dlouhodobé udržitelnosti českých veřejných financí kvůli stárnutí populace a růstu mandatorních, tedy povinných výdajů rozpočtu.Podle dostupných informací letos Česká republika splní jen maastrichtské kritérium dlouhodobých úrokových sazeb. Kvůli inflaci, kterou má letos Česko v rámci Evropské unie jednu z nejvyšších, nesplní kritérium cenové stability.Česká republika také letos nesplní kritérium udržitelnosti veřejných financí, a to kvůli deficitu veřejných financí. Ten by měl přesáhnout šest procent HDP. Evropská unie jej přitom požaduje pod třemi procenty. Důvodem jsou dopady pandemie a s tím související navýšení letošního schodku rozpočtu na 500 miliard korun.Nadále by ale v rámci udržitelnosti veřejných financí měla Česká republika letos splnit požadavek na výši dluhu. Ten by měl být pod 60 procenty HDP a ministerstvo financí jej letos odhaduje na 39,4 procenta HDP.Vyhodnocení plnění kritéria stability měnového kurzu bude možné teprve poté, co česká měna vstoupí do kurzového mechanizmu ERM-2 a bude stanovena centrální parita koruny k euru. Přijetí členského státu Evropské unie do eurozóny je podmíněno úspěšným minimálně dvouletým setrváním národní měny v ERM-2.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Křížení druhů je známou záležitostí a patří k lidstvu od nepaměti, zvláště pokud mluvíme o rostlinném křížení. Nezmiňuji se o křížení živočichů, mám na mysli pejsky, protože čím jasnější a delší rodokmen, tím lépe. Pouliční směs pejsků-kříženců si velké obliby moc neužívá. Když zahlédnu pořad z útulku, kde takové pejsky nabízejí, vždy mě chytne, že jsou trochu plaší, mají moudré smutné oči a uhlazené chování. Je to nespravedlivé, ale je to tak.",
  "text": "Po odbočení zpět ke gastronomii. My se dnes budeme věnovat švestkám, blumám a křížení plodů, protože právě spojení různých druhů nabízí kladné bonusy a je vítané.Začnu hybridem zvaným plumcot nebo také pluot. Že vám to nic neříká? Nevadí, ale určitě jste si na něm už pochutnávali a chválili jeho lahodnou chuť.Jedná se o peckovité ovoce, křížence, tedy hybrid švestky a meruňky. Název je složen ze dvou anglických slov plum (švestka) a apricot (meruňka), tedy plumcot nebo zkráceně pluot, křížené jsou v poměru 70:30 ve prospěch švestky.Výsledkem je křupavý unikát se sladkostí vyzrálé švestky a šťavnatostí meruňky. Ty nejaromatičtější a nejchutnější se pěstují v jižním Španělsku, Itálii i Francii, sezona je v plném proudu, trvá dlouhých 6 měsíců od června až do konce listopadu. Máme se tedy stále na co těšit. Vynikající jsou čerstvé, ale receptů, v nichž jsou jmenovány, je právem také velká spousta, protože jejich mimořádnost k pečení přímo vyzývá.Celý vývoj hybridu probíhal přirozenou cestou, nemusíte mít obavy, že se jedná o genetické úpravy. Za vším stojí láskyplní pěstitelé a křížové opylování květů švestek a meruněk. Což je ovšem první krok, výsledné ovoce je v květu opět přirozeně opylováno, a to zase švestkou. To nám určuje poměr 70:30, respektive 60:40.Výsledkem je plumcot, plod s vysokým obsahem minerálních látek, plný vitamínů A a C, draslíku, vláknina má značnou výživovou hodnotu.Plumcot je na našem trhu asi 7 let. Já ho znala z anglických obchodů už delší dobu, zvláště jeho tmavou variantu křížení japonské švestky a meruňky s názvem metis, ale abych se přiznala, nikdy mě nenapadlo hledat odpovědět na otázku: „Kdo za to může?“Napravuji svou chybu a vám ulehčuji práci s hledáním. Za vším stojí Chris „Floyd“ Zaiger. Pěstitel z Kalifornie, který bohužel letos v červnu zemřel v krásném věku 94 let a nikdo mu nevezme neoficiální titul Nejplodnější šlechtitel peckovin v moderní době.Pěstování měl dáno do vínku a provázelo ho po celý život. Důkazem je fakt, že rodinná společnost Zaiger Genetics má patentováno 446 odrůd rostlin. Snad stojí ještě za zmínku, že se původně věnoval přizpůsobení růstu azalek v teplém kalifornském podnebí. Mezi jeho první úspěchy patří i nám známá odrůda broskví s názvem Royal Gold a nektarinka Crimson Gold. Opravdu povedeným kouskem bylo získat metodou zpětného křížení lahůdku zvanou plumcot.Než se pustíme do receptu, dovolím si ještě malou poznámku: Chris Zaiger totiž vyšlechtil mandle, které nepotřebují ke svému opylování včelstvo. To je „vynález“, který bych zařadila do žánru sci-fi. Věřím, že Chrisovy znalosti v této oblasti budou pro lidstvo jednou hodně důležité.Už jsem psala, že nejlahodnější bude zakousnout se do čerstvého plodu a vychutnat si to nejlepší ze švestky a meruňky. Jde i dobře od pecky, což se dnes cení a navíc vydrží čerstvý déle, takže se ideálně hodí pro děti do krabiček na svačinu. Dejte plumcot ochutnat dětem a uvidíte, že si za chvilku přijdou pro další.Plumcot nepřehlédnete v regálech obchodů, je krásný, zvláště tmavá varianta nebo i krásně tečkované variety. Já ho mám nejraději jen tak nakrájený v jogurtu nebo jako smoothie, a pokud budete připravovat ovocný salát, neměl by v něm chybět.V rychlosti vzpomenu i zmrzlinovou pochoutku. Stačí plod nakrájet, povařit s cukrem a šťávou přelít pár kopečků vanilkové zmrzliny.Při běžném pečení se plumcot dá použít všude tam, kde jste zvyklí používat švestky či blumy, vaše zavedené recepty získají další dimenzi.Abych vás neunavovala pouze teorií, pojďme si s plumcotem i něco skvělého připravit.Hybridy mohou být opravdu přínosem pro naši moderní kuchyni a tento recept to dokládá. Tak na chvilku nechte stranou koláče a buchty a zkuste něco sofistikovanějšího, přesto jednoduchého.Nejrychlejší ovocný dezert z plumoctu připravil britský kuchař Tom Aikens ve své restauraci Tom's Kitchen v londýnské Chelsea. Nedivím se, že uspěl, zapečené ovoce s voňavým kořením a chladivou skořicovou smetanou chutná každému. Jak osvěžující a svůdné!Ingredience:Na skořicovou zakysanou smetanu:Postup:Nejdříve připravíme ochucenou zakysanou smetanu. Dáme ji do misky, přidáme cukr, skořici a semínka z vanilkového lusku, vše spojíme a dáme do lednice.Předehřejeme troubu na 200 °C. V misce smícháme cukr, koření, jemně nastrouhanou kůru z pomerančů, máslo a sladké drobky. Blumy rozkrojíme na půlky, vyjmeme pecku a ovoce položíme řezem nahoru na plech vyložený papírem na pečení nebo do zapékací misky.Na každou blumu dáme trochu směsi koření a drobků a zapékáme 15 minut v troubě, dokud nezačnou karamelizovat.Servírujeme horké nebo je necháme vychladit, na každou blumu přidáme studenou skořicovou zakysanou smetanu.\nDagmar Heřtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Být úspěšný po profesionální sportovní kariéře a navázat na předchozí slavná léta, to pro bývalé fotbalisty není nic lehkého. Garymu Linekerovi – dnes čerstvému šedesátníkovi – se to ale podařilo.",
  "text": "Je jedním z nejlepších anglických útočníků historie a dost možná je Gary Lineker i nejdisciplinovanějším fotbalistou všech dob.A nutno říct, že bývalý kanonýr a teď populární televizní moderátor měl na co navazovat. Góly zásobil Barcelonu a také anglickou reprezentaci.Pravidelně dával góly Gary Lineker všude a dařilo se mu i na mistrovství světa 1986, v Mexiku byl se šesti trefami nejlepším střelcem šampionátu. Žádnou velkou trofej ale s Anglií nezískal a ligový titul v klubech také ne. S fotbalem ale také skončil bez jediné žluté a červené karty.„Nikdy jsem do nikoho nezajel. Nebýval jsem moc vznětlivý, remcal jsem před rozhodčími, ale nikdy jsem je neurážel. Taky ale nedávali karty tak často jako dnes,“ vysvětloval před lety pro BBC s humorem jemu vlastním Gary Lineker.Ve zmíněném mediálním domě pak také bývalý útočník Leicesteru, Evertonu, Barcelony, Tottenhamu a japonské Nagoji započal druhou, neméně úspěšnou kariéru.„Bylo to obtížné. Nechtějte po mně, abych vám řekl, kolikrát jsem jel po přenosu v autě domů a říkal si, že na to nemám. Časem si ale zvyknete. Když vám něco nevyjde v televizi, nikoho až na vás to nezajímá. Když ale něco pokazíte na hřišti, řeší to každý.“„Gary Lineker spadá ve Velké Británii do škatulky, ve které nikdo další není. Určitě najdeme další fotbalisty, kteří se dali na tuto dráhu, ale nejsou tak dobří moderátoři a komentátoři. No a ti komentátoři, kteří dosahují kvalit Linekera, tak nemohou říct, že hráli v útoku Barcelony,“ říká k pohotovému moderátorovi Jiří Hošek.Také bývalý zpravodaj Českého rozhlasu v Londýně a nyní zástupce šéfredaktora Seznam Zpráv patří mezi téměř osm milionů uživatelů, kteří na twitteru sledují Linekerův účet.„Je mistr slovních hříček, narážek, dvojsmyslů, má opravdu velmi širokou fanouškovskou komunitu. Glosuje nejen sportovní utkání, ale nejrůznější společenské události. Kdybych měl říct takový příklad Linekera v českém prostředí, tak mě vůbec vlastně nikdo nenapadá.“A jak zmiňuje Jiří Hošek, Garry Lineker –mimo jiné  autor výroku „Fotbal je jednoduchá hra: 22 lidí se 90 minut honí za míčem a nakonec vždycky zvítězí Němci“ – se nevyhýbá ani zásadnějším tématům.Patří k výrazným kritikům odchodu Velké Británie z Evropské unie, a když Linekera pro jeho podporu uprchlíků vyzvali odpůrci, ať si migranty vezme domů, na několik dní je ubytoval ve své rezidenci v hrabství Surrey.\nMarek Augustin\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čeští výzkumníci vyvinuli nový typ papíru, který likviduje bakterie, viry a kvasinky. Zvolili technologii, kterou výrobci obdobných papírů dosud nevyužívali. Nový postup podle vědců z Akademie věd ČR zlepšuje kvalitu výrobku, který nazvali „anticovid papír“, neboť účinně ničí i nový typ koronaviru. Využití papíru může v budoucnu snížit riziko infekcí při manipulaci s bankovkami, ceninami a různými dokumenty.",
  "text": "Na papíru pracovali odborníci z Ústavu chemických procesů (ÚCHP) AV a papírenské společnosti SPM-Security Paper Mill pět let. Jiří Sobek z ÚCHP řekl, že z toho čtyři měsíce věnovali úpravě, díky níž papír ničí i viry.„Primární funkce, která začne likvidovat bakterie a viry po styku, je dvojí. Bakterie likviduje během jedné minuty s účinností přes 99 procent. Dochází k úplné inaktivaci. U virů typu covid máme testy potvrzeno, že po 10 minutách je to kolem 70 procent a po 30 minutách dojde k inaktivaci veškerého covidu, který na povrchu je,“ popsal vědec.Podle vědců spočívá novost produktu ve speciálně vyvinutém plnivu. Sobek vysvětlil, že v plnivu jsou zafixovány nanostrukturní komplexy zinku a stříbra, které viry, bakterie i kvasinky zneškodní a zachytí, zároveň se však z papíru neuvolňují a jsou tak bezpečné pro lidskou pokožku.Tyto komplexy by podle vědců bylo možné fixovat i na jiné materiály, například látky a vyrábět z nich roušky. „Ale to není náš prvotní cíl,“ řekl výzkumník.Vědec poznamenal, že dosud známé metody využívají nástřik na povrch papíru. „Náš papír má lepší vlastnosti pro tisk a nebledne. A jeho bakteriální a virostatická funkce zůstává po celou dobu životnosti papíru,“ upozornil Sobek.Anticovid papír budou podle AV moci lidé využít na běžné kancelářské práce, včetně různých způsobů tisku. Povrch neoslňuje, a proto se hodí pro čtení, psaní a je možné ho i probarvovat. Vhodný je i pro archivaci, uvedli zástupci AV v tiskové zprávě.Uplatnění může najít i ve zdravotnictví jako preventivní materiál, stejně jako na dalších pracovištích se zvýšeným rizikem infekcí. Sobek zdůraznil, že výzkum před lety začal v reakci na poptávku trhu. „Není to něco, co bychom vymysleli a chtěli to komercializovat, ale naopak. Trh poptával tento papír, my jsme na to zareagovali a vyvinuli jsme ho,“ konstatoval vědec.Doplnil, že v brzké době začne výroba asi 10 tun tohoto papíru, které poslouží jako vzorky. „A jsme připraveni na produkci asi 10 000 až 20 000 tun papíru,“ uzavřel vědec.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Děti, které celý tento rok zápasí se školní výukou nabouranou nákazou koronavirem, budou jednou pracovat jako poradci pro domácí roboty, herní designéři, operátoři dronů, poradci pro jednoduchost a v dalších profesích, které dnes ještě neexistují.Aspoň tak vidí nová povolání po roce 2030 jedna kanadská vzdělávací organizace. Ale jen některé děti.",
  "text": "Vedle radosti z postupného návratu do školních tříd je na místě také starost o ty žáky a studenty, které na jaře i na podzim koronavirová výuka poškodila nejvíc – ze znevýhodněného prostředí, bez připojení k internetu nebo bez podpory rodiny.Česká školní inspekce v dubnu zjistila, že na jaře se do distanční výuky vůbec nezapojilo nejméně 10 tisíc dětí. Studie z Nizozemska a Belgie navíc dokládají, že výuka na dálku zvýšila nerovnosti v přístupu ke vzdělávání a způsobila další ztráty ve vzdělávání u dětí ze znevýhodněných rodin. Platí to dokonce i ve Finsku, kde mají děti výborné výsledky v mezinárodním srovnání. Česká data zatím chybí.V sociologii se tomu říká Matoušův efekt – děti s lepším zázemím dělají ve vzdělávání větší pokroky, než jejich spolužáci se zázemím špatným. Jak pravil svatý Matouš: „Kdo má, tomu bude dáno a bude mít ještě víc; ale kdo nemá, tomu bude odňato i to, co má.“Česká republika patřila už před koronavirem v Evropské unii mezi země s velmi nerovným přístupem ke vzdělávání. Epidemie, zavřené školy a distanční výuka situaci ještě zhoršily.Že neziskové organizace zajišťují doučování znevýhodněných dětí a občanské iniciativy pomáhají sháněním počítačů i další podpory je skvělé. Ale na záchranu desítek tisíc odstrčených školáků to nestačí, tady musí splnit svoje úkoly stát.Ano, distanční výuka je i díky ministerstvu školství – a nezměrnému nasazení ředitelů a učitelů škol – mnohem lepší než na jaře. A všichni mají teď nad hlavu starostí s překážejícími rouškami, střídáním tříd, oddělováním dětí z různých skupin, dodržováním pravidel v jídelnách…Ale je naléhavou povinností státu – ministerstva školství – pomoct dohnat výpadky ve vzdělání z jara i nové z podzimu. Nabídnout zřizovatelům a školám data, metodiku, peníze, lidi navíc, zaměřit se na inteligentní systém doučování, podporovat ty, kteří už dnes v terénu zachraňují ty nejslabší. Sestavit plán a postupovat podle něj. A to bez odkladu. V příštích týdnech se rozhodne, kolik dětí bude mít jednou příležitost vybrat si krásné povolání, které je bude naplňovat a živit.Stát dokázal v posledních letech zvyšovat platy učitelů a tím tuto profesi – v době covidu zvlášť – zatraktivnil pro schopné lidi. To se povedlo a v pomoci vzdělávacímu systému by teď měla vláda velkoryse pokračovat.Bylo by od této politické reprezentace slušné, kdyby podstatnou část stovek miliard, kterými zadlužuje státní rozpočet, rozumně investovala do vzdělání dnešních školáků – a těch slabších dvojnásobně.Už jen proto, že právě oni budou ty nehorázné dluhy jednou splácet.Autor je šéfredaktor Českého rozhlasu Plus\nPetr Šabata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V České republice se začalo očkovat proti onemocnění covid-19. Pro zájemce z řad veřejnosti by vakcína mohla být dostupná na jaře. Klíčové je nyní schválení dalších vakcín – zejména těch, které umožní skladování v ambulancích lékařů, připomíná ředitel Všeobecné fakultní nemocnice v Praze David Feltl. Zatím dostupnou vakcínu firem Pfizer a BioNTech je totiž nutné uchovávat v extrémním chladu -70 stupňů Celsia.",
  "text": "„Bude to fundamentální výhoda, která umožní to, co je potřeba nejvíc – aby začali očkovat praktičtí a ambulantní lékaři. Není realistické, aby nemocnice proočkovávaly celou populaci. Nemocnice musí normálně fungovat, když je člověk nemocný,“ upozorňuje Feltl.Aby nemocniční zařízení byla schopná zastávat svou hlavní úlohu, nemohou zkrátka plnit funkci odběrových a očkovacích center, dodává ředitel Všeobecné fakultní nemocnice v Praze.V tuto chvíli ale mohou očkování provádět pouze zařízení, jež disponují speciálními mrazáky. Jednodušší skladování zřejmě přinese až schválení dalších očkovacích látek, například od firem Moderna nebo AstraZeneca. Praktičtí lékaři by se tak do očkování mohli zapojit v květnu.„Pod kontrolu dostaneme pandemii ve chvíli, kdy proočkovanost populace v zemi dosáhne ideálně 70 procent,“ vysvětluje předseda České vakcinologické společnosti a šéf epidemiologické skupiny při ministerstvu zdravotnictví Roman Chlíbek.Odhaduje ale, že k tomuto cíli se dopracujeme až v červnu 2022, píše se v české očkovací strategii. „Souvisí to s výrobními kapacitami farmaceutických firem,“ říká vakcinolog.Každý stát Evropské unie dostane z hromadného nákupu vakcín jen poměrnou část. Také díky společnému jednání prostřednictvím Evropské komise se povedlo získat „velice příznivou cenu“, připomíná výhodu této cesty Chlíbek.„Pro nás je z pohledu nemocnice klíčové, aby byli proočkováni zdravotníci a rizikové skupiny, tedy pacienti, kteří k nám chodí s vážnějšími projevy nemoci. Pokud se toto podaří, tak aniž bych to bral na lehkou váhu – očkování dalších skupin není takovou prioritou,“ dodává Feltl.Mezi prvními očkovanými byl kromě premiéra Andreje Babiše (ANO) nebo ministra zdravotnictví Jana Blatného (za ANO) také chirurg Pavel Pafko. Ten ubezpečuje, že se po očkování cítí dobře: „Už jsem to onemocnění prodělal a s píchnutím do paže to nelze srovnat.“Pafko apeluje na občany České republiky, aby se vakcíny neobávali. „Firma Pfizer testovala na víc než 40 tisících dobrovolníků. To je mi dostatečnou zárukou.“Poslechněte si celý audiozáznam Speciálu Martiny Maškové a Jana Burdy.\nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tisíce Bělorusů v neděli znovu vyšly do ulic, aby požadovaly odchod prezidenta Alexandra Lukašenka, který vládne bývalé sovětské republice již více než čtvrt století. Opozice ve snaze ztížit policii zásahy pořádá decentralizované protesty v jednotlivých čtvrtích hlavního města namísto jednoho velkého pochodu. Policie v Minsku nicméně podle nezávislého serveru Tut.by potvrdila zatčení přibližně 250 demonstrantů.",
  "text": "V celé zemi se počet zadržených vyšplhal přes tři stovky, uvádí nevládní organizace na ochranu lidských práv Vjasna, která vede neustále aktualizované seznamy zatčených. Policisté podle médií použili proti demonstrantům také slzný plyn i ochromující granáty.V Minsku se podle místních médií konalo asi 25 demonstrací, každá s účastí několika stovek až tisíců demonstrantů, přestože je teplota skoro na nule a sněží.„Naším cílem jsou nové svobodné volby, odstoupení Lukašenka a osvobození politických vězňů,“ řekl agentuře AFP 20letý Dmitrij Golubjov, který na demonstraci na severu metropole přišel s bílo-červeno-bílou vlajkou opozice.„Nejsme špatní lidé či cizí agenti, jak tvrdí Lukašenko a (ruský ministr zahraničí Sergej) Lavrov, ale běloruští občané, kteří chtějí mír, klid a respektování lidských práv,“ dodal mladý student.Policie v běloruské metropoli byla nedělními protesty opět uvedena do pohotovosti. Podle médií v ulicích Minsku byly připraveny zásahové oddíly, vyjela speciální technika, automobily pro převoz zatčených i vodní děla. Ve snaze ztížit demonstrantům shromažďování bylo v centru města uzavřeno několik stanic metra a omezen byl i přístup na internet, místy byla vypnuta elektřina.Bělorusko čelí od prezidentských voleb z 9. srpna vážné vnitropolitické krizi. Úřady po volbách opět vyhlásily vítězem 66letého Lukašenka, který podle nich získal více než 80 procent hlasů. Evropská unie odmítla výsledky voleb uznat a zavedla na Lukašenka a jeho spolupracovníky zodpovědné za falšování voleb a porušování lidských práv při potlačování protestů, které propukly prakticky hned po volbách a pokračují již déle než 100 dnů.Na nedělní demonstrace přicházelo i více než 100 tisíc lidí, ale v posledních týdnech účast klesala, zatímco režim odmítá jakékoliv ústupky. Od začátku protestů policisté podle ochránců lidských práv zadrželi už více než 19 tisíc lidí. Tisíce demonstrantů byly zbity, přičemž několik lidí v souvislosti s protesty a zákroky policie zemřelo.V pátek Lukašenko prohlásil, že po přijetí nového základního zákona už nebude funkci prezidenta zastávat. Odpůrci mu ale nevěří, podezírají ho z protahovací taktiky a žádají jeho rezignaci ještě před ústavní reformou. Opoziční představitelé také poukazují na to, že Lukašenko zatím žádné konkrétní reformy nenavrhl a není jasný ani žádný časový termín.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Když se studenti Fakulty architektury Vysokého učení technického (VUT) v Brně v listopadu 1989 dozvěděli, že komunistická policie brutálně zbila demonstranty na pražské Národní třídě, vzbouřili se a začali stávkovat. Děkan se je od protestů snažil odradit: podle pamětníků označil stávku za „protistátní akci“, vyhrožoval vyhazovem a varoval před nedozírnými následky. Podobně si počínal i předseda fakultní Základní organizace KSČ Jan Snášel.",
  "text": "Komunisté z VUT se chovali tak, jak byli zvyklí, tentokrát však měli špatný odhad – jejich režim se během pár dní zhroutil.Začátkem roku 1990 sepsali vysokoškoláci vyjádření nedůvěry několika pedagogům včetně Jana Snášela, a to „kvůli zneužívání jeho politického postavení a jeho demagogickému a kariéristickému vystupování“.Prohlášení tehdy signovali představitelé stávkového výboru Zdeněk Hirnšal, Jiří Slezák a Martin Laštovička (vzpomíná v těchto Příbězích 20. století) a vyvěsili je na nástěnku.Nemohli tušit, že je to faktický začátek zřejmě nejdelšího soudního sporu o interpretaci komunistického režimu, jeho fungování a listopadového převratu. Zanedlouho byl totiž vyhlášen konkurz na místa pedagogů, v němž Jan Snášel neuspěl a z fakulty poté odešel. V roce 1991 nicméně podal na tři podepsané studenty žalobu pro urážku na cti. Případ, o němž rozhodovaly snad všechny soudní instance, se vlekl do roku 2014.Architekt Martin Laštovička se narodil v červnu 1965 v Jihlavě. Od dětství se v běžném životě potýkal s různými ideově-mocenskými požadavky komunistického aparátu: jako kluk chodil do kostela a ministroval a musel proto strpět ponižování v hodinách občanské nauky; v prvním ročníku střední průmyslové školy zase odmítl být členem Svazu socialistické mládeže, kam byli všichni studenti automaticky zapsáni, musel v sobě najít odvahu a jít to oznámit třídní učitelce.V listopadu 1989 byl v pátém ročníku Fakulty architektury VUT v Brně a přirozeně patřil ke studentům, kteří rozdmýchali protesty, žádali vyšetření pražského policejního zásahu a brzy i zrušení vedoucí úlohy KSČ a svobodné volby.„Dnes se to těžko vysvětluje, ale každodenní život v komunistickém režimu byl jako život pod šedivou těžkou dekou. Dodnes si pamatuju, jak úžasný jsem měl pocit, když ta deka začala padat a objevily se barvy, objevila se svoboda.“Žaloba, kterou podal Jan Snášel, zpočátku nevyvolávala pozornost, vypadala spíš jako kuriozita. „Nejdřív jsme to brali jako vtip, jako recesi. Byli jsme rádi, že se po čase vidíme a mysleli jsme si, že to za chvíli skončí. Postupně nám úsměvy z tváří mizely, protože se ukázalo, že to soud bere vážně,“ vzpomíná Martin Laštovička.Před lety v jednom interview kauzu shrnul: „Do roku 1997 jsme třikrát vyhráli, předsedkyni městského soudu to bylo jasné, ona tu žalobu zamítala. Kraj to na odvolání vrátil a ona to znovu zamítla s tím, že šlo o vůli celé studentské akademické obce, kterou my jsme jen zastupovali. Takže nemáme právo se omlouvat Snášelovi za všechno studentstvo. On se znovu odvolával na kraj, kraj to znovu vracel, a pak si to po dalším odvolání krajský soud (v Brně) už vzal za své. To byl konec roku 1999. Tam bylo od počátku ze způsobu jednání soudu jasné, že soudkyně Antlová nás chce odsoudit.“Někdejší studenti a dnešní architekti neustoupili, brali spor jako principiální, investovali do něj čas i peníze. Z hlediska veřejné reflexe byla věc komplikovaná i tím, že Jan Snášel i soudci se odmítali bavit s novináři.V prosinci 2010 určil Městský soud v Brně, že se pánové Hirnšal, Laštovička a Slezák mají Janu Snášelovi omluvit, neboť – jak tlumočila mluvčí MS v Brně Gabriela Štočková – jejich výroky o Snášelovi byly dehonestující, přičemž trojici se nepodařilo prokázat jejich pravdivost. Nešlo o ojedinělou argumentaci. Krajský soudce Marek Cigánek odůvodňoval jeden z předchozích verdiktů tím, že Jan Snášel byl sice předsedou základní organizace KSČ, z toho se ale podle něj nedá obecně dovozovat, že vystupoval arogantně, demagogicky či kariéristicky.Podrobné důkazy Snášelova kariérismu žádal i soudce Dušan Schinzel: I když se stal člověk funkcionářem KSČ, nemusel být dle něj kariérista, mohl se jím stát z idealismu. Tato argumentace odhalovala jádro věci – bylo z ní patrné, kam se od roku 1989 část české společnosti posunula, respektive jaká propast dělila dva základní přístupy k minulosti. Koncem roku 1989 měl skoro každý člověk vystupující proti vládě KSČ (šlo řádově o statisíce, spíš miliony lidí) za to, že ve straně se angažují převážně kariéristé, případně zbabělci. Výjimky, těch pár slušných nižších funkcionářů, kteří se třeba snažili krýt nějaké pracoviště před přílišným zájmem shora, se daly snadno poznat.Jan Snášel nebyl řadový člen KSČ, ale šéf stranické organizace. Studium na fakultě zahájil roku 1972, v roce 1974 už předsedal fakultnímu výboru SSM, záhy vstoupil do KSČ a v roce 1989 se stal šéfem tamní stranické buňky, což v jednom z ojedinělých vyjádření pro média nevysvětloval žádným idealismem, nýbrž tím, že angažmá v KSČ představovalo jediný a přirozený způsob, jak postupovat v životě dopředu.V čase převratu se tohle všechno nemuselo nikomu moc vysvětlovat, demonstranti na náměstích, dělníci z fabrik, studenti atd. věděli, že už nechtějí pokračování systému, reprezentovaného podobnými typy funkcionářů, kteří získali rozhodovací pravomoce díky „rudé knížce“. Během dvaceti let se vzpomínky přefiltrovaly, najednou se předlistopadové časy podle mnoha lidí neměly až tak kriticky hodnotit, na „husákovské“ období se nemělo pohlížet tzv. černobíle, měl přece i své dobré stránky. Jak říká Martin Laštovička: „Soudci to najednou převraceli, z nás dělali viníky, z viníků oběti.“Co Jan Snášel na fakultě zastupoval, vystihl 14. února 2011 v týdeníku Respekt děkan Fakulty architektury VUT v Brně Josef Chybík: „Působení KSČ, která v roce 1948 pronikla na akademickou půdu, mělo děsivé důsledky. V únoru 1948 museli školu opustit její prvorepublikoví děkani profesoři B. Babánek a A. Liebscher a s nimi v masových čistkách mnozí studenti a zaměstnanci. V roce 1959 represe pokračovaly vyhozením profesorů B. Fuchse, B. Rozehnala a M. Kopřivy, včetně jejich asistentů. Útlak přišel i v tzv. procesu normalizace.“A poté, co vyjmenoval pár lidí, kteří se ve sporu se Snášelem postavili za bývalé studenty, položil poměrně důležitou otázku: „Byla podpora dostatečná? Nemohlo se udělat více? Při soudních stáních se očekávala širší podpora osobností, poslanců a politiků. Chybělo svědomí národa – disidenti. Neobjevovali se ani studentští vůdci. Absentovala pomoc inteligence. Až po zatím posledním stání se vzedmula vlna protestů brněnských intelektuálů, která vyústila v petici.“Případ v posledních letech získal větší veřejnou pozornost. Opakovaně jej řešil Ústavní soud, někdejší studenti brněnské architektury se také obrátili na Evropský soud pro lidská práva, který jim přiznal odškodnění. Teprve v roce 2014 definitivně rozhodl Ústavní soud – a soudkyně Ivana Janů konstatovala: „Zprávu, že se (studenti architektury v době převratu – pozn. autora) nedopustili ničeho špatného nebo nezákonného, ale naopak, že jejich jednání bylo hodno respektu, protože riskovali pro dobrou věc v době, kdy výsledek nebyl nijak zaručen, mohla justice našeho státu vyslat mnohem dříve.“ Více se dozvíte z Příběhů 20. století.\nAdam Drda\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Bolívie prožívá těžké období. Bezmála rok po útěku někdejšího prezidenta Evo Moralese z vlasti lidé znovu vyrážejí do ulic. Navzdory přísným opatřením kvůli koronaviru, který si v andské zemi vybírá nemalou daň.",
  "text": "I to je jeden z důvodů, proč místní volají po změně. Tamní populace je zhruba o milion vyšší než u nás, ale nakažených covidem hlásí přes 115 tisíc. Mrtvých skoro pět tisíc. A stát chaoticky spravuje vedení, které si Bolivijci ani sami nevybrali.Prozatímní vláda někdejší konzervativní senátorky Jeanine Áňezové, která převzala moc loni v listopadu, dosud odložila dva termíny předčasných voleb. Prozatím poslední datum příštího prezidentského klání je stanoveno na 18. října.Evo Morales dění v zemi sleduje ukřivděně zpovzdálí. Po loňském útěku do Mexika se prezident, který Bolívii řídil 14 let, usídlil v argentinském Buenos Aires. V uplynulých dnech mu vyšla kniha memoárů, ve které popisuje především posledních devět měsíců v exilu.„Někdy se cítím jako uvězněný v kobce,“ vyznává se Morales, kterého k odchodu přiměly protesty po zveřejnění výsledku prezidentských voleb. Morales nejenže kandidoval po čtvrté v řadě, ale zjistilo se – a nakonec to potvrdil i nezávislý audit vedený Organizací amerických státu (OAS) – že v některých oblastech docházelo k falšování volebních lístků.Když přitom Morales v roce 2006 nastoupil do úřadu, těšil se ohromné podpoře obyvatel. Postupně si ale začal uzurpovat stále více moci. Mimo jiné se mu podařilo změnit ústavu tak, že mohl kandidovat dvakrát za sebou. Nakonec, navzdory výsledkům celostátního referenda, prosadil i možnost neomezené kandidatury.„Byl to občanský, politický a policejní puč,“ popisuje v pamětech loňské události. U moci se po volbách držel ještě tři týdny, protesty si tehdy vyžádaly několik životů a stovky raněných. Pak se od něj odklonila armáda, a to byl konec. Jestli na dlouho, to se uvidí.Předvolební průzkumy totiž válcuje „jeho člověk“ Luis Arce. Bývalý ministr financí, který zdaleka neoplývá charismatem prvního indiánského prezidenta. Arce je obrýlený ekonom z lapazské středostavovské rodiny.Opozice navzdory slibnému začátku brzy ztratila sympatie Moralesem unaveného lidu. Áňezová, která zprvu slibovala, že zemi pouze dovede k novým volbám, rychle změnila názor a sama kandiduje. A svou pozici podle kritiků využívá hlavně k honbě za členy Moralesova Hnutí za socialismus.Tamní soudy vyšetřují řadu z nich, včetně samotného exprezidenta. Ten čelí obvinění z „terorismu a podněcování k nenávisti“. Nedávno přibylo další obvinění ze zneužívání nezletilých dívek.Arce zdůrazňuje snahu oslabit Hnutí, ale dodává, že comrade Evo by i v případě jeho vítězství musel leccos vysvětlit. Málokdo však pochybuje, že by Morales okamžitě nesedl na letadlo směr La Paz.Ostatně do názvu pamětí si vypůjčil výmluvné heslo někdejšího bojovníka proti španělské nadvládě z 18. století Túpaca Katariho: Volveremos y seremos millones, tedy Vrátíme se a budou nás miliony.Předchozích 14 let – včetně éry, kdy Bolívie těžila z vysokých světových cen surovin – zemi nijak zvlášť neposunulo. O tom, zda by takový milionový návrat Bolívii vskutku pomohl, se tak dá vážně pochybovat.Autorka je publicistka\nLeona Šmelcová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Koronavirová krize je pro obyvatele egyptského Luxoru tragédií. Ekonomické dopady jsou pro ně mnohem horší než samotná nákaza. Luxor byl celá desetiletí závislý na turistickém ruchu. Tamní staroegyptské chrámy a hrobky figurují na seznamu světového dědictví UNESCO. V březnu ale turismus úplně utichl. Místní Egypťané se snaží najít práci daleko od domova. Přibývá ale i těch, které krize připraví o život.",
  "text": "„Co vypukla korona, nejsou žádní turisté, vůbec žádní. Špatné je to ale už deset let, od egyptské revoluce. Před koronou ale přece jen nějací turisté byli,“ popsal Radiožurnálu Abdo, který má motorovou loďku a už 25 let vozí lidi z východního břehu Nilu na západní, kde jsou hlavní památky starověkých Théb.Takovýto průšvih tu ale nepamatuje. „Vyloženě dobré to bylo naposledy za Mubáraka. Byla spousta turistů, jezdili loďkou na Banánový ostrov, do chrámu královny Hatšepsut. Teď se podívejte na mou loď, jak je oprýskaná, nemám peníze na údržbu, doma mám čtyři děti,“ vysvětluje.Egypťané, jako je Abdo, jsou v pasti. Dělají sami na sebe, žijí ze dne na den, na žádnou pomoc nedosáhnou.„Teď navíc v Egyptě všechno strašně podražilo: benzin, servis, všechno je drahé. Za dnešek vydělám tak padesát, šedesát, maximálně sto liber. Doma už vůbec nejíme maso, nemáme na to. Žena má nějaké slepice, já mám jednoho buvola na mléko, život je tu teď strašně těžký,“ říká Abdo. Ten denní výdělek, o kterém Abdo mluví, činí v přepočtu osmdesát až sto padesát korun.Častou zastávkou turistů na luxorském Západním břehu bývala restaurace U Ramessea. Majitel Muhammad Abd ar-Rasúl tu podává i dobře vychlazené pivo.„Nikdo se nás neptá, jestli máme potíže, žádná pomoc od vlády, nic. V Luxoru všichni pracují v turismu. Bez turistů není živobytí. Hodně lidí teď odjíždí hledat práci do Káhiry,“ popisuje.Muhammad je s restaurací spjatý od dětství, pomáhal tu už svému dědovi. Vařívali tu celým turistickým skupinám. Teď nabídnou maximálně salát a hranolky, zákazníci nejsou.„Měl jsem nějaké úspory, ale už nemám kde brát. Kdo má auto, prodává ho, já jsem své auto taky prodal. Kdo má pozemky, prodává je. Je to celé v háji. Předevčírem měl infarkt jeden prodavač tady z bazaru, lidi páchají sebevraždy. Je to strašně těžké, tohle si tu nikdo nedovedl představit,“ říká majitel restaurace.Stojím v obrovské sloupové síni Ramessea, tedy zádušního chrámu velkého panovníka Ramesse II., a je tu slyšet jen třepotání křídel a vrkání holubů, kteří se schovávají na hlavicích sloupů před pálícím sluníčkem.Chodbou mezi sloupy teď pomalu přichází první zahraniční turista, kterého tady na památkách na západním břehu Luxoru potkávám.„Podle mě je to dobrá příležitost navštívit Egypt, protože památky jsou skoro prázdné, je tu klid, můžu si to víc vychutnat,“ popisuje Stefan. Je ze Švýcarska a do Egypta si udělal asi měsíční poznávací dovolenou.„Hotel, kde jsem ubytovaný, je také prázdný, nikoho dalšího jsem tam neviděl. Vlastně v žádném hotelu v Egyptě jsem skoro nikoho nepotkal,“ říká.Luxor zažil poslední návaly turistů před egyptskou revolucí před deseti lety. Od té doby stále doufá, že se zlaté časy vrátí. Události, jako je současná koronavirová epidemie, ale Luxoru zasazují stále další rány.\nŠtěpán Macháček\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prezident USA Donald Trump pohrozil, že bude vetovat každoroční rozpočtový zákon ministerstva obrany (NDAA), pokud nebude obsahovat část, jež by zrušila zákon zajišťující právní ochranu provozovatelů sociálních sítí jako Facebook a Twitter. Krok je podle agentury Reuters další fází boje proti internetovým společnostem, které Trump a republikáni často obviňují z umlčování konzervativních hlasů.",
  "text": "NDAA stanovuje rozpočet a politiku ministerstva obrany na další rok a byl schválen pokaždé v posledních 59 letech. Jedná se o jeden z mála zákonů, u nějž se oba hlavní politické tábory shodují, že musí každoročně bezpodmínečně vejít v platnost.Stanovuje totiž vše od navýšení platů vojáků, přes určení počtu nově nakupovaných letadel, až po strategii soupeření s Ruskem nebo Čínou. Letos tento zákon rozděluje 740 miliard dolarů (16,1 bilionu korun) z federálního rozpočtu.Vzhledem k tomu, že se bylo možné v posledních desetiletích možné spolehnout na to, že bude tento zákon vždy schválen, přidávají do něj zákonodárci často takzvané přílepky, tedy legislativní opatření, která nesouvisejí s hlavním zaměřením předkládaného návrhu.Američtí provozovatelé sociálních sítí v současnosti nenesou právní zodpovědnost za obsah, který na jejich platformy nahrají uživatelé. Tuto ochranu jim poskytuje část 230 zákona z roku 1996, která podle expertů umožnila vznik internetových platforem v podobě, v jaké jsou dnes známé.„Pokud nebude velmi nebezpečná a neférová část 230 zcela odstraněna v rámci rozpočtového zákona ministerstva obrany (NDAA), budu nucen jednoznačně vetovat návrh zákona, až dorazí na velmi krásný (prezidentský pracovní stůl) Resolute desk,“ napsal na twitteru Trump, který k 20. lednu skončí v Bílém domě, kde jej nahradí demokrat Joe Biden.Někteří poradci z Kongresu nicméně podle agentury Reuters vyjadřují pochyby o tom, že by Trump NDAA nakonec skutečně vetoval. Jedná se podle nich ze strany prezidenta o taktiku, kterou si chce vynutit úpravu některých částí internetového zákona. S jeho úplným zrušením by rozhodně nesouhlasili demokraté, kteří ovládají Sněmovnu reprezentantů.Trumpovy spory se sociálními sítěmi jsou dlouhodobé, na nové intenzitě však získaly ke konci letošního května, kdy Twitter poprvé označil za nepřesné některé prezidentovy příspěvky ohledně údajných nebezpečí plynoucích z korespondenčního hlasování.Sociální síť od té doby zasahuje proti některým prezidentovým výrokům často, v posledních týdnech například označuje za zavádějící v podstatě všechny jeho příspěvky. Většina se jich totiž týká údajných podvodů při hlasování, pro něž podle oficiálních míst neexistují hodnověrné důkazy.Prezident a jeho stoupenci tvrdí, že se velké technologické firmy snaží tímto jednáním na svých platformách cíleně umlčovat konzervativní hlasy. Všechny sociální sítě však mají podmínky, které nesmí uživatelé porušit.V poslední době například tvrdě zasahují proti dezinformacím ohledně koronaviru, mimořádné kroky rovněž provedly právě v souvislosti s listopadovými prezidentskými volbami. V těch Trump stále odmítá uznat prohru, ačkoliv projekce a první oficiální výsledky svědčí o přesvědčivém Bidenově vítězství.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Energetický a průmyslový holding podnikatele Daniela Křetínského prodává Pražskou teplárenskou francouzské skupině Veolia. Cena nebyla zveřejněna. Transakci musí ještě schválit Úřad pro ochranu hospodářské soutěže. Informoval o tom v pondělí mluvčí Energetického a průmyslového holdingu Daniel Častvaj. Veolia získá také maďarského výrobce tepla Bert.",
  "text": "Energetický a průmyslový holding (EPH) drží v Pražské teplárenské stoprocentní podíl prostřednictvím společnosti EP Energy. Křetínský uvedl, že Veolia měla o firmu vážný zájem.„V kontextu naší dlouholeté spolupráce s Veolií, dohody o partnerství při budování nízkoemisních zdrojů výroby tepla pro její potřeby a v neposlední řadě kvalitě Veolie jako provozovatele teplárenských soustav jsme nakonec s divesticí souhlasili,“ sdělil Křetínský.V roce 2017 získal Křetínský od Prahy v Pražské teplárenské čtvrtinový podíl. Tyto akcie byly tehdy ohodnoceny na 3,1 miliardy korun.Pražská teplárenská je z hlediska počtu provozovaných zařízení jednou z největších teplárenských společností v Česku. Dodává teplo do více než 230 000 domácností a do desítek administrativních budov, průmyslových podniků, školských a zdravotnických zařízení. Firmě loni stoupl meziročně čistý zisk o 3,3 procenta na 580 milionů korun.Veolia rovněž získá největšího výrobce tepla v Budapešti Bert, kde EPH drží prostřednictvím EP Energy téměř 96 procent. Také tuto transakci musí schválit antimonopolní úřad a musí být splněny některé další technické podmínky. Ani cenu tohoto obchodu žádná ze stran nezveřejnila.EPH byl založen v roce 2009. Většinovým vlastníkem holdingu se stal v roce 2017 Křetínský, který nyní drží 94 procent akcií. EPH zahrnuje více než 70 firem v České republice, na Slovensku, v Polsku, Německu, Maďarsku, Velké Británii, Irsku, Itálii a Francii.Loni zvýšil meziročně provozní zisk EBITDA o desetinu na 56 miliard korun (2,1 miliardy eur), konsolidované tržby pak vzrostly o více než pětinu na 230 miliard korun (8,6 miliardy eur).Křetínský je pravidelně zařazován mezi nejbohatší Čechy. Server Seznam Zprávy, který na chystaný obchod upozornil, připomněl, že Křetínský drží podíly také v dalších teplárenských firmách. Jde o Plzeňskou teplárenskou, severočeský podnik United Energy nebo východočeské Elektrárny Opatovice.Veolia zaměstnává po celém světě téměř 180 000 lidí. V Česku Veolia Energie ČR a její dceřiné společnosti působí v Moravskoslezském, Olomouckém, Jihočeském, Plzeňském, Karlovarském, Ústeckém, Libereckém a Středočeském kraji a také v Praze. Společnost má zhruba 1600 zaměstnanců.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministerstvo zdravotnictví chce využít odbornosti a zkušeností bývalého ministra Romana Prymuly v oblasti vakcín a zahraničních vztahů. Na dotazy novinářů to v pátek bez podrobností řekl současný ministr Jan Blatný (za ANO), který Prymulu ve funkci nahradil na konci října.",
  "text": "„S panem Prymulou jsem mluvil minulý týden a dohodli jsme se na tom, že by ministerstvo využilo jeho expertizy zejména v oblasti vakcín a zahraničních vztahů,“ uvedl Blatný. Více se k věci nevyjádřil. Zda bude Prymula zastávat na ministerstvu nějakou funkci, ČTK zjišťuje.O budoucím působení Prymuly zatím není jasno. Prymula minulý týden v médiích na dotaz, jestli bude mít roli ve státní sféře, odpověděl, že zájem je, ale nic zatím nenastalo.Prymula ve funkci ministra skončil koncem října kvůli tomu, že byl vyfotografován, jak bez roušky vychází z restaurace, která měla být kvůli šíření epidemie koronaviru uzavřena.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Život Diega Maradony byl plný skandálů a kontroverzí, nejen fotbaloví fanoušci ale budou na fenomenálního Argentince vzpomínat především díky jeho kouskům na zeleném trávníku. Nejpamátnější okamžiky své kariéry prožil v argentinském národním týmu. Nezapomenutelné góly a útočné akce ale předváděl i na klubové úrovni v Boce Juniors nebo v milované Neapoli.",
  "text": "Maradona debutoval v nejvyšší domácí soutěži za klub Argentinos Juniors 20. března 1976. V tu dobu mu ještě nebylo ani 16 let. První gól vstřelil o necelý měsíc později a celkově za klub nasázel během pěti let 116 gólů.Šikovného útočníka si vyhlédla slavná Boca Juniors a hráč s číslem deset ji nezklamal. V sezoně 1981 dotáhl argentinský velkoklub k titulu a navíc uchvátil fanoušky při svém prvním Superclásicu proti rivalovi River Plate. Při výhře 3:0 jeden gól sám dal a druhý připravil pro spoluhráče památným úprkem před faulujícími soupeři.„Ten gól dala trochu Diegova hlava a trochu boží ruka.“ K prestižnímu vítězství 2:1 ve čtvrtfinále mistrovství světa 1986 nad Anglií, s níž měla Argentina kvůli předchozí válce o Falklandy napjaté vztahy, pomohl Maradona dvěma památnými góly. Ten první vešel do historie jako možná největší fotbalový podvod, byť sám tehdejší kapitán dlouho odmítal svůj neférový zásah přiznat.O pouhé čtyři minuty později zasadil Maradona Albionu druhou ránu. A tentokrát ukázal svou druhou tvář. Jeho úchvatné sólo zvítězilo v anketě Mezinárodní fotbalové federace FIFA o gól století. „Nejhezčí gól, jaký jsem kdy vstřelil. O tom není pochyb,“ hodnotil po letech legendární Argentinec.Tehdy pětadvacetiletý Maradona dotáhl svůj tým k vysněnému titulu mistrů světa pěti góly a stejným počtem asistencí. Jeho představení na mexickém šampionátu je dodnes hodnoceno jako jeden z nejlepších individuálních výkonů fotbalové historie.Maradona získal za svou kariéru pouze tři ligové tituly a dva z nich byly s podceňovanou Neapolí. Fanoušci Partenopei si nevysokého útočníka zamilovali. Není divu – Neapol do té doby nikdy na mistrovský primát nedosáhla, Maradona jí navíc vykopal i triumf v Poháru UEFA.Mezi lety 1984 až 1991 zažil v Itálii vrchol kariéry. Celkově nastřílel 81 branek, mistrovské scudetto získal s týmem v letech 1987 a 1990. Zároveň se ale na jihu Itálie začínaly prohlubovat jeho osobní problémy spojené s bujarým životním stylem. Po odchodu z Neapole v roce 1991 už se nikdy na svou dřívější fotbalovou úroveň nedostal.V roce 1990 hostila mistrovství světa Itálie. A osud tomu chtěl, aby domácí celek narazil v semifinále na obhájce titulu z Argentiny. Vzájemný zápas se odehrál kde jinde než v Neapoli.Někteří domácí fanoušci přáli víc Diegovi než italské reprezentaci, což vyvolalo vlnu vášní. Sám Maradona proměnil v penaltovém rozstřelu rozhodující pokutový kop a ukončil italský sen o domácím titulu.„Byl to nejtěžší pokutový kop v mé kariéře, protože ten předchozí proti Jugoslávii jsem neproměnil. Brankář Zenga mi těsně před penaltou říkal, že mě dobře zná. Odpověděl jsem mu, že já ho ale znám lépe. Jakmile byl míč v síti, křikl jsem na něj jen ‚ciao‘,“ vzpomínal Maradona.Argentina ale titul neobhájila, ve finále podlehla 0:1 Německu. Zisk stříbrné medaile byl posledním velkým úspěchem božského Diega.\nmov\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Plénum Ústavního soudu posvětilo současnou úpravu zdravotnických registrů, podle většiny soudců je každá databáze lepší, o co víc obsahuje informací. Právo na soukromí jednotlivce tak jde stranou, i když jde o zdraví.",
  "text": "„Nelze zpochybnit skutečnost, že efektivita informačního systému [je] o to vyšší, o co větší množství nejrůznějších dat takový informační systém obsahuje,“ napsal Ústavní soud v čele se soudcem zpravodajem Radovanem Suchánkem.Soudci a jedna soudkyně tak zdůvodnili, proč je dobře, že se v Česku ukládá informace o každém jednotlivém výkonu do databáze Ústavu zdravotnických informací a statistiky. Podle nich tak stát plní svůj úkol v péči o zdraví lidu, kterému musí právo jednotlivců na soukromí ustoupit.Marné bylo volání čtveřice disentérů, soudkyně Šimáčkové a soudců Davida, Šimíčka a Zemánka, že digitální propojování informací „o duševním zdraví, dědičných či sexuálně přenosných nemocech“ je mimořádně velký zásah do soukromí. Navíc ve chvíli, kdy český zákon, na rozdíl od těch zahraničních, nezná opt-out, tedy možnost svá data státu nedat.Vaše informace tak ve státní databázi skončí pokaždé, když jdete k lékaři, vybírat si nemůžete. „U nás je však jediná možnost jednotlivce, jak se vyhnout sdílení svých nejcitlivějších zdravotnických údajů, paradoxně vůbec nechodit k lékaři,“ napsali pregnantně „odpadlíci“ od většinového názoru.Zbylé jedenáctce stačilo ujištění státních zdravotnických statistiků, že je o citlivé záznamy občanů dobře postaráno. Slova o absolutní bezpečnosti nějakého IT systému jsou absurdní, svá tajemství nedokážou před hackery uhlídat ani státy a organizace mocnější než Česko.Ústav zdravotnických informací a statistiky navíc měl problém vysvětlit, k čemu obrovské množství povinně odevzdávaných citlivých údajů o každém jednotlivci potřebuje. Podle soudců formuloval „svoje odpovědi natolik obecně, že ke konkrétním otázkám [...] po účelu jednotlivých požadavků na propojení osobních údajů s citlivými zdravotními údaji nesdělil nic relevantního“.Současná situace se tak nápadně podobá té z května 2019, kdy Ústavní soud posvětil sledování pohybu občanů skrze mobilní telefony. Tehdy se proti postavila jen soudkyně Šimáčková. I tehdy opakovala věc, která je sice soudcům cizí, ale notoricky známá každému ajťákovi: když jde o počítačové systémy a databáze, na technických detailech záleží. Stačí drobnost a komplikovaný systém se zachová úplně jinak, než jeho tvůrci přepokládali.Je paradoxní, že v době, kdy ostatní země hledají moderní cesty, jak pracovat s daty občanů způsobem, který zaručuje soukromí, my sypeme ty nejcitlivější informace na jednu hromadu a doufáme, že hrstka státních programátorů neudělá chybu. Navíc když víme, že jim občas ujede ruka.Co je diferenciální soukromí a jak matematika může chránit vaše osobní údaje?\nJan Cibulka\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "České basketbalistky v kvalifikaci mistrovství Evropy prohrály v Rize 63:69 s Itálií. Výběr trenéra Štefana Svitka po třech vítězstvích zaznamenal ve skupině první ztrátu a promarnil šanci zajistit si dvě kola před koncem postup na šampionát.",
  "text": "Reprezentantky, jež kvalifikaci zakončí v únoru duely proti Rumunsku a Dánsku, mají po čtyřech kolech sedm bodů stejně jako Itálie. Dánsko a Rumunsko mají po pěti bodech. Na mistrovství, které příští rok přivítají Francie a Španělsko, postoupí vítězové devíti skupin a pět nejlepších týmů z druhých míst.Češky nastoupily i s uzdravenou pivotkou Reisingerovou, která nedohrála páteční duel proti Dánsku kvůli zranění kotníku. A také s vědomím, že odpolední nečekaná prohra Rumunska 74:91 s Dánskem jim dala šanci zajistit si v případě vítězství nad Itálií postup na mistrovství.Od začátku však tahaly za kratší konec a měly především problémy s velmi agresivní obranou Italek. První čtvrtinu ještě díky střeleckému výkonu Elhotové vyhrály 19:16, ale do druhé vstoupily sérií 0:8 a do druhého poločasu nastupovaly za nepříznivého stavu 32:35.Po přestávce sice český celek přidal, ale Italky si i díky častým ztrátám a nedůrazné obraně soupeřek udržovaly těsný náskok a do závěrečného dějství vstoupily s vedením 50:47. Svitkovy svěřenkyně poté sice stáhly ztrátu na rozdíl dvou bodů, ale s přehledem hrající Italky drama nedovolily a vedení navýšily až na devět bodů.Nejlepší střelkyní českého týmu, kterému v Rize chyběla řada opor v čele s kapitánkou Hejdovou, byla stejně jako v pátek Elhotová s 25 body. Dvanáct bodů zaznamenala Reisingerová a deset Březinová, která navíc přidala 11 doskoků. Italskou nejlepší střelkyní byla s 20 body Beatrice Atturaová.Kvalifikace mistrovství Evropy basketbalistek v Rize - skupina D:ČR - Itálie 63:69 (19:16, 32:35, 47:50)Nejvíce bodů: Elhotová 25, Reisingerová 12, Březinová 10 - Atturaová 20, Zandalasiniová 12, Carangelová 11. Fauly: 21:16. Trestné hody: 8/8 - 17/12. Trojky: 7:9. Doskoky: 40:26.Dánsko - Rumunsko 91:74.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dva velké obraty předvedla tenistka Karolína Muchová, aby si poprvé zahrála osmifinále grandslamového US Open. Dvacátá nasazená už v rozhodující sadě 3. kola prohrávala s Rumunkou Soranou Cirsteaovou 3:5, ale vynutila si tie-break,v kterém odvrátila tři mečboly a vyhrála 6:3, 2:6 a 7:6.",
  "text": "Muchová je druhou Češkou ve čtvrtém kole letošního turnaje v New Yorku, který se kvůli koronaviru hraje bez fanoušků. Před ní uspěla Petra Kvitová.Muchová vyhrála první set díky zisku čtyř her v řadě, a to i po třech dvojchybách Rumunky v závěrečné hře úvodního dějství. Ve druhém setu ale v dlouhých výměnách vypadla z rytmu, chybovala a 77. hráčka světa Cirsteaová srovnala.V dramatickém rozhodujícím setu po sérii brejků prohrávala Muchová 2:4 a za stavu 4:5 podávala Rumunka na výhru.Muchová ale pod tlakem předváděla nejlepší tenis, aktivní hrou vzala soupeřce servis a o osudu utkání rozhodl tie-break. V jeho úvodu česká tenistka čtyřikrát pokazila, prohrávala proto 0:4 a za stavu 3:6 čelila třem mečbolům.Znovu ale ukázala svoji sílu. Při prvním mečbolu chybovala Cirsteaová, ale pak už úřadovala svěřenkyně Davida Kotyzy – při druhém mečbolu trefila postranní čáru z bekhendu a třetí odvrátila volejem po náběhu k síti. Svoji první možnost ukončit utkání pak nevyužila, ale při druhé napálila podání, které soupeřka jen tečovala.Čtyřiadvacetiletá Muchová tak je po dvou účastech na US Open ve třetím kole poprvé v osmifinále. O čtvrtfinále se střetne buď s Běloruskou Viktorií Azarenkovou, nebo s Polkou Igou Šwiatekovou, s kterou si v červenci zahrála na pražské exhibici družstev a vyhrála v supertie-breaku.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda Arménie a neuznané Republiky Náhorní Karabach připravuje plán obnovy území, která těžce utrpěla v nedávné válce. Některá města byla zničená z jedné třetiny, zasáhly je totiž minometné střely nebo rakety. Zvláštní zpravodaj Radiožurnálu Martin Dorazín narazil například na pozůstatky raket Smerch nebo Grad, které se vyrábí v Rusku. Moskva ale dodává tyto zbraně oběma stranám konfliktu.",
  "text": "Dojeli jsme na okraj města Martuni nedaleko frontové linie, do části města, která byla silně poškozena, téměř úplně zničena. Vybombardované domy, spálené, vyhořelé.Ale před válkou to tady muselo být nádherné. Rostou tady růže, dokonce palmy, různé druhy ovocných stromů a, jelikož jsme tady v Karabachu v části, která není tak hornatá, tak přirozeně i vinná réva.Tohle byl původně krásný soukromý rodinný domek položený ve svahu, s terasami, několika pokoji a krásnou zahradou. Ruiny tohoto domu vyprávějí o tom, že tady žila zřejmě velmi šťastná a spokojená rodina.Více než 1900 domů bylo poškozeno, nebo úplně zničeno, část z nich už se nedá opravit, říká městský architekt pan Nasejran, se kterým jsme mluvili a potkali se už při první „návštěvě“ v době války.Dům kultury v Martuni je zmenšenou, ale krásnou kopií budovy opery a baletu v Jerevanu. Tato stavba zdá se tolik neutrpěla. Má rozbitá okna, vyvrácené dveře, ale celkově je její stav – zdá se – dobrý.Tady je ještě zbytek rakety. Na chodníku je spousta střepin, skla a také díry po dopadu pravděpodobně minometných granátů.Vcházím do foyer. Tady jsou šatny – přesněji řečeno, dřív byly -, a teď se podívám do hlavního sálu této nádherné budovy. Můžeme vystoupat i na jeviště, takže interiér příliš neutrpěl, na rozdíl od kulturního domu v Šuši, který byl úplně rozbombardovaný. Tam v podstatě nezůstal kámen na kameni.Tady je klavír. Je to takový krásný amfiteátr s poměrně pohodlnými křesli, s výbornou akustikou.V těch kráterech jsou ještě zbytky raket. Kusy se válejí všude kolem po trávníku. Z kousků plechu je poměrně těžké rozeznat, jaké rakety to byly, jakého typu. Ani místní lidé moc neví, co jim padalo na hlavu.Tento zbytek rakety je užší, takže to vypadá na Grad, takovou novodobou verzi Kaťuší, jinde leží zbytek raket Smerch.Z těchto pozůstatků války je patrné, že ázerbájdžánská strana zcela jednoznačně mířila na civilní objekty. Vedle je budova radnice. Široko daleko nebyly – ani když jsem tady byl za války – žádné výrazně vojenské objekty. I když vojáci tady samozřejmě byli. Byl to takový frontální útok na město, které před válkou čítalo přes 5000 obyvatel.\nMartin Dorazín\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Premiér Andrej Babiš (ANO) a ministr průmyslu a obchodu Karel Havlíček (za ANO) se v pátek setkali s generálním ředitelem francouzské elektrárenské společnosti EDF, která je jedním ze zájemců o výstavbu nového bloku v jaderné elektrárně Dukovany. Napsal to v sobotu server SeznamZprávy.cz. Neavizovanou schůzku s Jeanem-Bernardem Lévym serveru potvrdil Babiš i Havlíček.",
  "text": "Energetická firma ČEZ plánuje podle svého generálního ředitele Daniela Beneše vypsat tendr na stavbu nového bloku dukovanské elektrárny za zhruba šest miliard eur (asi 158 miliard korun) letos v prosinci. Mezi možnými uchazeči jsou vedle EDF také ruský Rosatom, čínská společnost China General Nuclear Power, americký Westinghouse a jihokorejská firma Korea Hydro & Nuclear Power (KHNP).„Jednalo se o zdvořilostní setkání. Generální ředitel EDF projevil zájem sejít se se mnou a ministrem Havlíčkem. Téma bylo jaderná energetika, obnovitelné zdroje a energetický mix v EU,“ řekl serveru Babiš. Jednání se podle něj zúčastnil také vládní zmocněnec pro jadernou energetiku Jaroslav Míl. Schůzku potvrdil i Havlíček. Oficiálně o jednání předem ani po něm neinformovali. Server s odkazem na dostupné informace uvedl, že Babiš se dosud s takto vysokými představiteli jiných zájemců o výstavbu nesetkal.Francouzský velvyslanec v ČR Alexis Dutertre pro server uvedl, že diskuse se zaměřovala na úlohu jaderné energetiky v Evropě s ohledem na plán přechodu na nízkouhlíkovou ekonomiku a klimatické cíle. „Stejně tak na výzvy evropské energetické autonomie, zejména v souvislosti s projektem nového reaktoru střední síly v Dukovanech,“ doplnil velvyslanec k zaměření schůzky. Podle francouzské strany jednal Lévy také s Benešem.SeznamZprávy.cz zmínil možnost, že by do tendru vstoupilo konsorcium EDF s Rosatomem. Firmy už spolupracují na projektu maďarské elektrárny Paks. Byznys s Ruskem a Čínou dlouhodobě podporuje prezident Miloš Zeman. Část opozice zase vyzývá s ohledem na bezpečnost k vyřazení ruské a čínské firmy z chystaného výběrového řízení. Před rizikem zneužití velkých státních zakázek ve prospěch firem či států varovala ve své výroční zprávě za loňský rok Bezpečnostní informační služba (BIS).Vláda v červenci schválila model financování nového jaderného bloku v Dukovanech. Beneš dříve řekl, že pořadí uchazečů o stavbu nového bloku by ČEZ rád měl na konci roku 2022. Podle Babiše vybere vítěze až příští kabinet, který vzejde ze sněmovních voleb.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Trenér českých fotbalistů Jaroslav Šilhavý musel hned na úvod srazu týmu v Praze před nadcházejícími zápasy v Německu, s Izraelem a Slovenskem udělat čtyři změny v nominaci. Ze zdravotních důvodů vypadli brankáři Ondřej Kolář s Filipem Nguyenem, obránce Ondřej Čelůstka a záložník Petr Ševčík.",
  "text": "Dodatečně povoláni byli gólmani Tomáš Koubek s Alešem Mandousem, zadák Václav Jemelka a ofenzivní univerzál Václav Černý, který si vysloužil premiérovou pozvánku do reprezentačního A-týmu.Liberecký brankář Nguyen vypadl kvůli pozitivnímu testu na koronavirus, který sám oznámil už minulý týden na sociální síti. Sparťan Čelůstka schází pro zranění, stejně jako slávistická dvojice Kolář, Ševčík. Fotbalová asociace ČR informovala o změnách v nominaci na svém webu.Bývalý reprezentant do 21 let Černý dostal premiérovou pozvánku do A-mužstva díky povedenému vstupu do sezony. Třiadvacetiletý ofenzivní univerzál zaznamenal v dosavadních osmi zápasech tohoto ročníku nizozemské ligy za Twente Enschede čtyři góly a stejný počet asistencí.Olomoucký brankář Mandous a jeho nedávný spoluhráč Jemelka, který v říjnu odešel na hostování do belgické Lovaně, si zatím za reprezentaci připsali shodně po jednom startu v zářijovém utkání Ligy národů proti Skotsku (1:2) v Olomouci.Oba patřili do narychlo složeného nového výběru, který nahradil původní mužstvo, v němž měli dva členové realizačního týmu koronavirus. Brankář Koubek z německého Augsburgu má na kontě deset zápasů za reprezentaci.Národní celek se v pondělí dopoledne v Praze sešel na posledním letošním srazu a všichni členové ihned podstoupili testy na koronavirus. Až do oznámení výsledků budou v izolaci v hotelových pokojích.V úterý odcestuje tým ke středečnímu přípravnému utkání v Lipsku proti mistrům světa z roku 2014 Němcům. V neděli český celek odehraje v Plzni zápas Ligy národů s Izraelem a tamtéž o tři dny později tuto soutěž uzavře proti bývalému federálnímu partnerovi Slovensku.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Parametry protiepidemického systému znemožní základní ekonomické fungování celých sektorů ekonomiky v řádu mnoha dalších měsíců. Tento stav povede k hlubokému propadu ekonomické aktivity, faktickému konci řady firem a živnostníků a významnému propouštění zaměstnanců. Vládní opatření si vyžádají další náklady ze státního rozpočtu v řádu desítek miliard korun, řekl v pátek novinářům prezident Hospodářské komory Vladimír Dlouhý.",
  "text": "Podnikatelé si podle něj nepřejí neřízené rozvolňování vládních opatření, kvůli kterému by pak za několik dní museli uzavírat své provozovny znovu. Zároveň pro ně ale musí mít ekonomický smysl některé provozovny vůbec znovu otevřít. Protiepidemický systém představený ministrem zdravotnictví ale tento fakt nezohledňuje, podotkl.Pro podniky to podle něj znamená, že by musely další měsíce fungovat v režimu, jehož výsledkem bude buď závislost na státní podpoře, nebo propuštění zaměstnanců a uzavření provozoven nadobro.Hospodářská komora od 125 oborových svazů, asociací, klastrů a řemeslných cechů, které zastřešuje, tento týden shromáždila a vládě předložila k návrhu resortu zdravotnictví na rozvolňování opatření ve všech uzavřených nebo vládou omezených provozovnách podněty k úpravě modelu z jednotlivých segmentů podnikání. Vláda ale do modelu promítla jen některé z nich, odtržení teoretického modelu od reality bude mít dalekosáhlé důsledky na fungování země, doplnil Dlouhý.Za velkou chybu označil, že protiepidemický systém, který bude mít dopad na životy lidí v celé zemi na další měsíce, vznikal za zavřenými dveřmi bez řádné diskuze s těmi, kterých se týká.Podle komory jsou navržená opatření v řadě případů nelogická, neprovázaná mezi sebou a nepodložená argumenty, proč byl zvolen jeden parametr, a ne jiný. Například v divadlech vláda prosazovala návštěvu až 500 osob, ale ve stejném stupni mají být jiné hromadné akce omezeny jen 100 osobami.Také v maloobchodu nejsou parametry protiepidemických opatření nijak odborně podložené. V nákupních centrech a obchodech má být ve stupni 3 omezen počet osob na jednu osobu na 15 metrů čtverečních provozní plochy. Hospodářská komora navrhovala deset metrů. Na dotaz, jaký je epidemický dopad mezi pěti metry a zda by jej ministerstvo mohlo doložit, se komoře dostalo odpovědi, že pro to data neexistují.Šéf komory připomněl, že řada oblastí podnikání, především ze sektoru obchodu a služeb, je již měsíc zcela uzavřená, některé segmenty ekonomiky prakticky od jara. Podpora státu podnikatelům a jejich zaměstnancům je přitom v řadě případů nedostatečná, pomalá, administrativně náročná, má ale zásadní dopady na státní rozpočet a zvyšující se zadlužení republiky.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vánoční stromeček je podle Čechů nejdůležitějším vánočním symbolem. Vyplývá to z průzkumu agentury Median pro Český rozhlas. Minulý týden se do něj zapojilo na tisíc lidí. Více než osmdesát procent dotázaných vnímá jako významnou součást svátků také postavu Ježíška.",
  "text": "Nejen cukroví, ale také koledy, dárky a smažený kapr. To jsou podle Čechů věci, bez kterých by vánoční svátky nebyly úplné. Podle průzkumu agentury Median tradiční české symboly k Vánocům neodmyslitelně patří. „V době internacionalizace a globalizace světa si zachováváme nadále svůj vlastní charakter pojetí Vánoc,“ říká ředitel agentury, sociolog Přemysl Čech. Ježíška vnímá jako důležitý symbol svátečních prosincových dní 81 procent Čechů. S původním křesťanským významem Vánoc, tedy narozením Ježíše Krista si jej ale spojuje necelá polovina. Stres, shon nebo přeplněné obchody hodnotí jako typické pro vánoční čas třetina dotázaných.„Častěji se jedná o jedince mužského pohlaví. Dále pak lidé z mladších věkových kategorií. Vůbec s věkem spojování Vánoc s negativními stránkami klesá, dodává Čech.Do každoročního průzkumu se letos promítla i koronavirová epidemie. Více než 80 procent dotázaných se bojí dalšího odloučení od příbuzných a přátel. Skoro polovina považuje setkávání s rodinou za symbol Vánoc. To potvrzuje i psychiatr a psychoterapeut Tomáš Rektor. Vánoční svátky přitom podle něj byly vztahově vždy jedno z nejvíc stresujících období v roce. „Dost často lidé mluvili právě o tom, že už nechtějí vztahy ztrácet. Takže možná proto také teď neslýchám tak moc ‚zase se prostě sejdeme s osmi tetičkami, z nichž čtyři se navzájem nebaví a zase se pohádají‘, ale mnohem víc teď slyším obavu: ‚chtěl bych je vidět, nevím, jestli to půjde, nevím, jestli je to rozumné‘,“ popisuje problémy svých klientů.Právě dilema, jestli nechat své příbuzné v období svátků o samotě nebo je vystavit riziku nákazy klienti Tomáše Rektora před Vánoci řeší. Mnohem klidněji ale přijímají jejich přípravu.\nLucie Korcová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Téměř tři pětiny lidí by při koupi zeleniny a ovoce daly při zachování stejné ceny přednost tvarově perfektním plodům před vzhledově nedokonalými. Jako nejčastější důvod uváděli snadnější krájení a čištění a to, že kupovat „hezčí“ plodiny je normální. Vyplynulo to z průzkumu Centra pro výzkum veřejného mínění (CVVV), které v něm zjišťovalo názory veřejnosti ohledně plýtvání potravinami.",
  "text": "Jednou z možných forem plýtvání potravinami je právě vyhazování výpěstků, které jsou například pokroucené nebo špatně zbarvené.Méně dokonalou, tedy „ošklivou“ zeleninu či ovoce by si u prodejců vybralo 18 procent dotázaných. Svou volbu odůvodnili především tím, že na vzhledu potravin nezáleží a že nedokonalost znamená přirozenost, tedy že nejsou například chemicky ošetřené.Zhruba čtvrtina dotázaných nad výběrem potravin nepřemýšlela nebo neuměla říct, po kterých plodinách by sáhla.Dotázaní měli rovněž odhadnout, kolik se vyhodí potravin kvůli nevyhovujícímu vzhledu. Sedmatřicet procent lidí se shodlo s realitou, kdy podíl vyhozených potravin činí 20 až 30 procent z jejich celkové produkce. Přibližně desetina lidí uvedla podíl vyšší než 30 procent, ale zároveň si nemyslí, že je to více než polovina.Další desetina dotázaných si myslí, že podíl vyhozených potravin z estetických důvodů převažuje nad množstvím těch, které se dostanou na pulty obchodů, tvoří tedy polovinu a více. Naopak nižší než reálný podíl odhadlo 25 procent lidí. Téměř pětina pak nedokázala na otázku odpovědět, doplnili autoři průzkumu, který provedli v druhé polovině srpna mezi tisícovkou lidí.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Arménská politická krize po prohrané válce v Náhorním Karabachu nabírá na obrátkách. Prezident Armen Sarkisjan vyzval k odstoupení vlády premiéra Nikola Pašinjana a vypsání předčasných parlamentních voleb. Současný arménský kabinet by podle něj měla nahradit „vláda národní svornosti“.",
  "text": "Arménský prezident Armen Sarkisjan ve večerním poselství k národu uvedl, že předčasné volby jsou nevyhnutelné, vláda by měla podat demisi a předat vedení země vládě národní shody. Podle prezidenta to může zabránit chaosu, který Arménii hrozí. Odchod vlády Nikola Pašinjana požaduje i 17 opozičních stran, který každý den pořádají protivládní mítinky.V metropoli Jerevanu se konala další opoziční demonstrace za odstoupení premiéra, označovaného od uzavření dohody s Ázerbájdžánem o ukončení války o Náhorní Karabach za „zrádce“. Pašinjan znovu odstoupit odmítl. Naopak demisi podal ministr zahraničí Zohrab Mnacakanian.Ministr zahraničí Mnacakanian odstoupil poté, co mluvčí jeho ministerstva popřela Pašinjanova předchozí prohlášení ohledně ázerbájdžánských územních nároků a tvrdila, že při vyjednání se od Arménie nepožadovalo, aby se zřekla druhého největšího karabašského města Šuša (arménsky Šuši).Naopak podle Pašinjana byla válka důsledkem arménského odmítnutí podstoupit Ázerbájdžánu bez boje strategicky důležité město a sedm okresů sporného území.Až po pádu města Šuša do ázerbájdžánských rukou Pašinjan uzavřel v noci z 9. na 10. listopadu s ázerbájdžánským prezidentem Ilhamem Alijevem – za zprostředkování ruského prezidenta Vladimira Putina - dohodu o ukončení války, kterou Alijev označil za arménskou kapitulaci a konec okupace ázerbájdžánských území.Boje o Náhorní Karabach, které se rozhořely 27. září, byly označovány za nejtvrdší od války na počátku 90. let, kdy Náhorní Karabach i přilehlá území ovládli tamní Arméni za podpory Arménie. O valnou část enklávy v nynějších bojích přišli.\nMartin Dorazín, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Z nominace české fotbalové reprezentace na úvodní dva zápasy Ligy národů na Slovensku a se Skotskem vypadl zraněný bek Pavel Kadeřábek. Dodatečně povoláni naopak byli před poledním srazem týmu v Praze útočník Michael Krmenčík a dvojice slávistů – obránce David Hovorka a záložník Lukáš Provod, který je v národním mužstvu nováčkem.",
  "text": "Už v pátek se trenérovi Jaroslavu Šilhavému kvůli zranění omluvil další krajní obránce Filip Novák z Fenerbahce Istanbul a šanci dostal další debutant Aleš Matějů z Brescie. Mezi marody přibyl Kadeřábek z německého Hoffenheimu, který by byl podle počtu startů druhým nejzkušenějším hráčem v aktuálním výběru.Šilhavý už v úterý na tiskové konferenci avizoval, že mužstvo ještě doplní o dva ofenzivní hráče. Nakonec vybral zkušeného útočníka Krmenčíka, přestože bývalý plzeňský střelec v belgických Bruggách na začátku sezony nepatří do základní sestavy a jen dvakrát střídal.Druhým hráčem do ofenzivy je překvapivě Provod. Třiadvacetiletý levý záložník přišel do Slavie vloni na podzim z Českých Budějovic a postupně se stal stabilním členem základní sestavy ligového mistra.Třetím v pondělí dodatečně povolaným hráčem je Provodův spoluhráč Hovorka, který se v úvodu nové sezony vrátil na trávníky po vážném zranění kolena. Sedmadvacetiletý stoper už pozvánku do národního celku v minulosti dostal, ale start si ještě nepřipsal.„Lukáše Provoda jsme sledovali na jaře a také úvod nové sezony ho zastihl v dobré formě. Michaela Krmenčíka dobře známe, takže víme, že nám v nadcházejících zápasech pomůže. David Hovorka zase své kvality prokazuje ve Slavii. Do týmu jsme ho chtěli už loni, ale bohužel se zranil,“ uvedl v tiskové zprávě manažer reprezentace Libor Sionko.Kádr pro duely na Slovensku a se Skotskem čítá 23 jmen. „Věřím, že tímto je tým pro zářijové zápasy kompletní a už nebudeme muset řešit žádné změny,“ dodal Sionko.Český tým se sejde v poledne v Praze, kde se bude připravovat do středy. Následně se přesune do Bratislavy, kde ho čeká v pátek utkání se Slovenskem. V pondělí v Olomouci nastoupí reprezentanti proti Skotsku.Vzhledem k opatřením proti šíření nového koronaviru se budou hrát zápasy bez diváků a mužstvo navíc musí dodržovat zvýšená hygienická opatření. Během srazu nesmí s nikým přijít do styku, zrušeny jsou například tradiční rozhovory s novináři. Kvůli pandemii reprezentace letos ještě nehrála a naposledy se představila vloni v listopadu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Novým hejtmanem Královéhradeckého kraje v pondělí na ustavujícím zasedání zastupitelé zvolili lídra koalice ODS, STAN a Východočeši Martina Červíčka (ODS). Senátor, bývalý policejní ředitel a dosavadní první náměstek hejtmana pro dopravu a silniční hospodářství v čele hejtmanství nahradil Jiřího Štěpána z ČSSD, která po říjnových volbách skončila v opozici.",
  "text": "Královéhradecký kraj v příštích čtyřech letech povede koalice čtyř subjektů – ODS, STAN a Východočeši, Pirátů, Koalice pro Královéhradecký kraj (KDU-ČSL, VPM, Nestraníci) a Spojenců pro Královéhradecký kraj (TOP 09, HDK, LES). V pětačtyřicetičlenném zastupitelstvu má většinu 27 hlasů.„Prvním úkolem pro nové vedení kraje bude revidovat všechny kapitoly rozpočtu, avšak s cílem zachovat co možná nejvyšší míru investic, které souvisí s rozvojem a zaměstnaností kraje,“ řekl v nominačním projevu Červíček.Podle něj bude nejdůležitější zvládnout situaci v souvislosti s epidemií koronaviru. „To znamená, že se budeme muset intenzivně věnovat stabilizaci a přípravě na další období především ve zdravotnictví a sociální oblasti. Kromě těchto operativních věcí nás čekají i systémové záležitosti, především s ohledem na ekonomický vývoj, na výpadky příjmů z takzvaných sdílených daní,“ řekl v pondělí Červíček.Jedním z prvních úkolů nového vedení kraje bude i projednání rozpočtu a možností, které se nabízejí s ohledem na investice. „Chceme udržet rozvoj obcí a kraje, a to bude naprosto klíčová otázka,“ řekl Červíček.Bude mít pět náměstků, minulý hejtman Štěpán měl náměstky čtyři. Prvním statutárním náměstkem pro investice, informační technologie a inovace se stal Pavel Bulíček (Piráti), druhým statutárním náměstkem poslanec Pavel Bělobrádek (KDU-ČSL), jenž bude řídit životní prostředí a zemědělství. Náměstkyní hejtmana pro sociální věci, cestovní ruch a kulturu se stala Martina Berdychová (Východočeši) a náměstkem pro finance Rudolf Cogan (STAN). Náměstkem pro školství a sport bude Arnošt Štěpánek (Piráti).Radním pro dopravu a majetek byl v pondělí zvolen Václav Řehoř (ODS) a radním pro regionální rozvoj a dotace Adam Valenta (Piráti). Zdravotnictví povede lékař a bývalý primátor Hradce Králové Zdeněk Fink (HDK)Krajské zastupitelstvo v pondělí kvůli pandemii koronaviru jedná v sále zastupitelstva za přísných hygienických podmínek. Dvě zastupitelky se jednání účastní na dálku pomocí internetového videopřenosu.V kraji poslední čtyři roky vládla pětičlenná koalice ČSSD, ODS, Koalice pro Královéhradecký kraj, koalice Starostů a Východočechů a TOP 09.Ve volbách vyhrála koalice ODS, STAN a Východočeši se ziskem 12 mandátů. Dvanáct křesel získalo i druhé ANO. Třetí Piráti získali sedm zastupitelů. Po čtyřech mandátech získaly koalice ČSSD a Zelených, lidovecká Koalice pro Královéhradecký kraj a koalice Spojenci pro Královéhradecký kraj. Dva mandáty má SPD.V kraji poslední čtyři roky vládla pětičlenná koalice ČSSD, ODS, Koalice pro Královéhradecký kraj, koalice Starostů a Východočechů a TOP 09.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slovinský cyklista Primož Roglič uhájil v poslední horské 17. etapě Vuelty červený trikot lídra a obhájí loňské vítězství. Lídr týmu Jumbo-Visma má navzdory závěrečnému útoku Ekvádorce Richarda Carapaze v čele celkového pořadí náskok 24 sekund. Zkrácený závod skončí nedělní rovinatou etapou s cílem v Madridu.",
  "text": "Poslední horský test o délce 178,2 km z města Segueros na Alto de La Covatilla vyhrál po sólovém úniku Francouz David Gaudu a připsal si druhé vítězství na letošní Vueltě.Loňský vítěz Gira d'Italia Carapaz při posledním pokusu stáhnout manko 45 sekund v průběžném pořadí na Rogliče zaútočil tři kilometry před cílem ve stoupání a začal na lídra získávat náskok. Roglič na největšího rivala nestačil, ale z posledních sil vedení uhájil. Nedopustil tak, aby v předposlední etapě ztratil celkový triumf stejně jako na zářijové Tour de France, kdy ho v rozhodující časovce předčil krajan Tadej Pogačar.Bývalý skokan na lyžích Roglič na letošní Vueltě vyhrál čtyři etapy a potvrdil, že je mužem pro velké závody. Ze svých pěti posledních startů na Grand Tour od roku 2018 bude mít dvě první místa, jedno druhé, jedno třetí a jedno čtvrté.Dnešní etapu měli jednatřicetiletý lídr a jeho stáj Jumbo-Visma dlouho pod kontrolou a diktovali tempo. O čtyři roky mladší Carapaz si však schoval všechny síly na závěrečný útok při výstupu do horského střediska La Covatilla a nebyl daleko od úspěchu. Rogličův náskok v jeden moment virtuálně stáhl zhruba na 18 sekund, ale víc už nedokázal.Lídr týmu Ineos Grenadiers Carapaz dojel do cíle osmý s odstupem 2:35 minuty za vítězem, devátý byl Brit Hugh Carthy a desátý Roglič. Carthy ve vyrovnaném celkovém pořadí skončí třetí 47 sekund za Slovincem, Gaudu se díky dnešní výhře posunul na celkovou osmou pozici.Český vrchař Jan Hirt dokončil etapu na 82. místě s téměř půlhodinovým odstupem, Zdeněk Štybar obsadil 111. pozici. V celkovém pořadí je Hirt na 57. příčce, Štybar na začátku druhé stovky.Nedělní 18. etapa do Madridu měří 139,6 km a bude se v ní bojovat pouze o spurtérské vítězství. Závod byl oproti tradiční délce zkrácen o tři etapy, neboť z něj kvůli změně termínu způsobenému koronavirovou pandemií vypadly úvodní etapy v Nizozemsku. Původně se Vuelta měla jet na přelomu srpna a září.Cyklistický závod Vuelta - 17. etapa (Sequeros - Alto de La Covatilla, 178,2 km):1. Gaudu (Fr./Groupama-FDJ) 4:54:32, 2. Mäder (Švýc./NTT) -28, 3. I. Izagirre (Šp./Astana), 4. De La Cruz (Šp./SAE Team Emirates) oba -1:05, 5. Donovan (Brit./Sunweb), 6. Storer (Austr./Sunweb) oba -1:53, 7. G. Martin (Fr./Cofidis) -2:23, 8. Carapaz (Ekv./Ineos Grenadiers) -2:35, 9. Carthy (Brit./EF Pro Cycling) -2:50, 10. Roglič (Slovin./Jumbo-Visma) -2:56, ...82. Hirt (ČR/CCC) -28:29, 111. Štybar (ČR/Deceuninck-Quick Step) -39:22.Průběžné pořadí: 1. Roglič 69:17:59, 2. Carapaz -24, 3. Carthy -47, 4. D. Martin (Ir./Israel Start-Up Nation) -2:43, 5. Mas (Šp./Movistar) -3:36, 6. Poels (Niz./Bahrajn-McLaren) -7:16, 7. De La Cruz -7:35, 8. Gaudu -7:45, 9. Grossschartner (Rak./Bora-hansgrohe) -8:15, 10. Valverde (Šp./Movistar) -9:34, ...57. Hirt -2:19:03, 103. Štybar -3:43:45.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Upravím si rčení a řeknu, že „kultura prochází žaludkem“. A je to pravda. Každé divadlo vám o přestávce nabídne něco k zakousnutí a na pití. Sledování hry je občas vysilující a občerstvení přijde vhod, zejména když sledujete představení v lese pod tmavnoucím nebem při doznívající větrné bouři, to divadlo je Dejvické a okolo voní klobásky, šumí pípa při točení piva do kelímku, vznáší se odér z palačinek, a všude jsou milí, kulturychtiví lidé.",
  "text": "Historii se nevyhnu, protože budu mluvit o Lesním divadlu v Řevnicích. Bylo založeno už v roce 1916 továrníkem Václavem Čekanem. Několikrát bylo obnoveno, rekonstruováno a současnou podobu má od roku 1973. V roce 2014 bylo upraveno pódium do dnešního stavu. Podotýkám, že hezkého.Pokud seženete lístky, doporučuji být na místě více jak hodinu předem, protože lístky nejsou očíslované a kdo si kam sedne, je na jeho loktech, štěstí či dřívějším příchodu.Nudit se nebudete. Uslyšíte reprodukovanou hudbu, přicházejí další diváci, před představením můžete obcházet stánky nabízející občerstvení.U vchodu mne zaujal stolek plný skleniček se šumivým šampaňským. Ovšem záhy jsem zjistila, že není pro návštěvníky, ale pro sponzory. Tak snad někdy příště.Uvítání sice nevyšlo, ale poté bylo všechno báječné a já byla vděčná bratru Vildovi, že mi lístky do Lesního divadla přenechal.Chuť na šampaňské mě přešla hned poté, co jsem vstoupila do areálu. Závan palačinek a vanilky byl tak silný, že vstupní chutě překonal. Ovšem já palačinkám odolala, abych vzápětí podlehla vábivé vůni grilovaných šunkových a chilli klobásek s křenem a hořčicí a malým kelímkem piva. Vím, je to barbarské, ale přece jenom jsem v lese a pokrm na papírovém tácku s dřevěným příborem sem prostě patří.Hlásím, že plzeňské pivo bylo natočené bezchybně, klobása by snesla více pečlivosti při výrobě, ale o nostalgii chutí z Václavského náměstí se postarala. Křen byl ostrý a chléb chutný. Díky mému naladění byl každý škraloup lesní gastronomie předem odpuštěn.Ve stáncích se točil i Gambrinus, dát jste si mohli šunkovou klobásku, hamburger, párek v rohlíku, hospodské brambůrky, křupky, nealko limonády. Kdo se bál nadcházejícího dramatu, mohl se posilnit nabízeným alkoholem.Dejvické divadlo je soubor profesionálů a středeční představení to jenom potvrdilo. Odnášela jsem si zážitek, i když dramatický kousek v tmavém lese byla kombinace, že jsem se raději ujistila, jestli jsou okolo mě diváci.On ani autor Henrik Ibsen není osobou, se kterou bych se chtěla procházet v prostředí, kde občas zahouká sova, přeletí netopýr a na divadelních prknech se řeší pokažené a zamotané životní a společenské osudy z jeho hry Přízraky.Za osm let, přesně 20. března 2028, si kulturní svět připomene 200 let od narození tohoto norského dramatika a básníka. Nedá se napsat, že žil bohémský život. V patnácti letech odešel pomáhat do lékárny, kde se zapletl se služkou svého zaměstnavatele a na nemanželského potomka poté platil dalších 15 let.Tato událost poznamenala jeho myšlení, které se odráží v obsahu jeho dramatických her, ve kterých se věnuje tématu viny a následkům vlastních činů. Mimochodem, podobné úvahy naplnily šestadvacet jím napsaných dramat.Tím končím a podívám se na Ibsena přes gastronomii. Budu upřímná, není co obdivovat. Jídlo u něj nehrálo nijak zásadně důležitou roli mimo faktu, že věděl, že jíst a pít musí, aby mohl psát. Prý když se soustředil na psaní, stačilo mu jíst jenom tolik, kolik bylo nezbytně nutné. Údajně mu ke snídani stačil malý kousek chleba a půl šálku černé kávy.Jeho přátelé poznamenali, že měli pocit, že pokud by se Ibsen pořádně najedl, nemohl by pracovat a nemohl by napsat tolik závažných dramatických děl. Podobně na tom byl i s pitím. V jednom z dopisů manželce Suzannah napsal, že „nepije žádné pivo. (...) Piju mléko a trochu – ne moc – bílého vína s vodou.“Přesto jsem našla zajímavost a důkaz, že každý občas opustí své železné návyky. V pokročilejším věku Ibsen velice rád zašel přečíst noviny do vyhlášeného Grand Cafe v Oslu, kde se scházela celá generace norských umělců a malíř Edvard Munch jej tam dokonce několikrát namaloval.Potkat se s ním na stejném místě nebyl problém, Ibsen totiž dodržoval rituál a do kavárny zašel každý den, a to hned dvakrát, odpoledne od 13.20 do 14.00 hodin a ještě večer v době mezi 18 a 19.30.Konečně se – i když lopotně – propracovávám k nosnému tématu gastroglosy. Henrik Ibsen zde totiž pravidelně pojídal sendvič, pivo a medový chlebíček.My si jeho oblíbený Honningkake upečeme. Je nadýchaný, vláčný, plný exotického koření, rozinek a pomerančové kůry. V Norsku je novoroční pochoutkou, ale nám to nevadí. Peče se celoročně, a i Ibsen si na něm pochutnával denně.Myslím, že svoji teplou hřejivou chutí koření se hodí k chladivějšímu počasí. Je v něm i cosi tajemného a určitě vám bude chutnat.Ingredience:Do formy o velikosti 22 x 12,5 cmPostup:Nejdříve si předehřejeme troubu na 170°C. Smícháme v míse sypké suroviny, tedy mouku, sodu, a koření. V míse kuchyňského robotu vyšleháme vejce a cukr do pěny. Přidáme zakysanou smetanu, med, pomerančovou kůru a po částech přidáváme směs mouky s kořením a dobře vyšleháme. Nakonec přidáme rozinky.Směs vlijeme do hranaté formy na chlebíček, kterou vyložíme papírem na pečení. Pečeme 50 až 60 minut. Poté vyzkoušíme špejlí, zda je chlebíček propečený a vyndáme ho na kovovou mřížku. Asi po 10 minutách ho vyklopíme a necháme na mřížce vychladnout.Na závěr ho posypeme moučkovým cukrem.\nDagmar Heřtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Velkou cenu Belgie formule 1 vyhrál Lewis Hamilton a díky 89. vítězství v kariéře ho dělí už jen dva triumfy od rekordu slavného Michaela Schumachera. Šestinásobný mistr světa v neděli ve Spa-Francorchamps zvítězil před Valtterim Bottasem a Maxem Verstappenem.",
  "text": "Pětatřicetiletý Hamilton si v sedmé Velké ceně sezony připsal pátý úspěch a upevnil si vedení v průběžném pořadí šampionátu. Je tak na dobré cestě nejen překonat Schumachera v počtu vítězství, ale také má na dosah vyrovnání jeho rekordních sedm titulů.Stejně jako v sobotní kvalifikaci Hamilton nedal soupeřům šanci a do cíle dojel s náskokem necelých devíti sekund před týmovým kolegou z Mercedesu Bottasem. Verstappen z Red Bullu, který jako jediný dokázal v aktuálním ročníku narušit nadvládu Mercedesu, na třetí příčce zaostal o 16 sekund.Pokud by Hamilton udržel vítěznou sérii, mohl by rekord v počtu vítězství vyrovnat za dva týdny při Velké ceně Toskánska. Závod byl do kalendáře zařazen až provizorně kvůli dopadům pandemie koronaviru a bývalá Schumacherova stáj Ferrari při ní na domácím okruhu v Mugellu oslaví jubilejní 1000. start v mistrovství světa.Italský tým může na úspěšná léta se Schumacherem letos jen vzpomínat, protože ani dnes neskončilo jeho trápení. Čtyřnásobný mistr světa a vítěz Velké ceny Belgie z roku 2018 Sebastian Vettel byl až třináctý. Charles Leclerc, který si loni ve Spa-Francorchamps připsal první triumf v kariéře, skončil čtrnáctý.Nedařilo se ani Carlosi Sainzovi z McLarenu, který kvůli rozbitému výfuku do závodu vůbec neodstartoval. Velkou cenu Belgie nedokončili ani George Russell z Williamsu a Antonio Giovinazzi z Alfy Romeo, z ošklivě vypadající nehody ale oba vyvázli bez zranění.Velká cena Belgie, závod mistrovství světa vozů formule 1 ve Spa-Francorchamps:1. Hamilton (Brit./Mercedes) 1:24:08,761, 2. Bottas (Fin./Mercedes) -8,448, 3. Verstappen (Niz./Red Bull) -15,455, 4. Ricciardo (Austr./Renault ) -18,877, 5. Ocon (Fr./Renault) -40,650, 6. Albon (Thaj./Red Bull) -42,712, 7. Norris (Brit./McLaren) -43,774, 8. Gasly (Fr./Toro Rosso) -47,371, 9. Stroll (Kan./Racing Point) -52,603, 10. Pérez (Mex./Racing Point) -53,179.Nejrychlejší kolo: Ricciardo.Průběžné pořadí MS (po 7 ze 17 závodů): 1. Hamilton 132 b., 2. Verstappen 95, 3. Bottas 89, 4. Leclerc (Mon./Ferrari) 45, 5. Stroll 40, 6. Albon 40.Pohár konstruktérů: 1. Mercedes 264, 2. Red Bull 158, 3. McLaren 68, 4. Racing Point 66, 5. Ferrari 61, 6. Renault 59, 7. Alpha Tauri 20, 8. Alfa Romeo 2, 9. Haas 1.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 92 let v sobotu zemřel jeden ze zakladatelů české kvantové chemie Rudolf Zahradník. Na svém webu to oznámila Akademie věd ČR. Zahradník byl předsedou akademie v jejích začátcích po rozdělení Československa i zakládajícím členem a předsedou Učené společnosti ČR. Mimo jiné byl také v 80. letech školitelem pozdější německé kancléřky Angely Merkelové.",
  "text": "„Profesor Zahradník byl nejen výraznou vědeckou osobností, ale byl to také velmi milý a šarmantní člověk. Jeho noblesa, vtip a vždy dobrá nálada nám budou chybět. Byl navíc velmi důležitou osobou, která pro nově se ustavující Akademii věd ČR udělala tolik, co nikdo jiný,“ sdělila současná předsedkyně Akademie věd ČR Eva Zažímalová.„Rudolf byl světově oceňovaným teoretických chemikem a skutečným gentlemanem s obrovským charismatem,“ uvedl místopředseda akademie a někdejší ředitel Ústavu organické chemie a biochemie Zdeněk Havlas.Zahradník byl v mládí členem skautského hnutí. Začátkem 50. let absolvoval Vysokou školu chemicko-technologickou v Praze a spolu se svým učitelem Jaroslavem Kouteckým se stal zakladatelem české i středoevropské kvantové chemie. Akademii věd ČR vedl po dvě funkční období v letech 1993 až 2001 a v letech 1994 až 1997 byl také předsedou Učené společnosti ČR. Za svou vědeckou činnost získal mnohá vyznamenání, například v roce 1998 českou medaili Za zásluhy a o rok později rakouský Čestný kříž za vědu a umění.Zahradník je autorem či spoluautorem více než 350 vědeckých článků a deseti knih. Byl hostujícím profesorem na několika středoevropských a západoevropských univerzitách. V 80. letech patřila mezi jeho studentky i současná německá kancléřka Merkelová, která tehdy byla v Československu několikrát na stáži. Na svého mentora ani po letech nezapomněla a v roce 2018 se během státní návštěvy Česka zúčastnila i soukromé oslavy Zahradníkových 90. narozenin.V čele Akademie věd ČR bojoval Zahradník za budoucnost české vědy i výchovy budoucích vědců. Svá funkční období věnoval mimo jiné popularizaci české vědy a kritizoval přístup českých médií k vědecké práci či problémy ve školství.„Povznesení a rozšíření vysokých škol vyžaduje, využívat znalostí a způsobilostí mladých, kteří se po několikaletém tréninku vracejí ze světa často velmi dobře připraveni na badatelství a učitelství,“ řekl sám v roce 2001 na zasedání akademického sněmu.Rudolf Zahradník byl také hostem Lucie Výborné na Radiožurnálu. „Dokud chemik dýchá, jeví nějaké intelektuální rysy a vstane ze židle, tak pracuje,“ řekl vědec v rozhovoru, ve kterém rozebíral i historii chemie nebo novodobé ministry školství. O možnosti emigrovat, kterou nevyužil, problémech s komunistickým režimem, ale také o své lásce k chemii mluvil také v pořadu Stříbrný vítr pro Český rozhlas Dvojka. „První kontakt žáků s chemií by měl být poutavý, aby z něj byla cítit romantika naší disciplíny,“ prozradil v rozhovoru Zahradník.\nbtk, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tým úřadujícího prezidenta Donalda Trumpa napadl sčítání hlasů ve státech Michigan, Pensylvánie a Georgie. Žalobou požaduje ukončení počítání hlasů. K právním krokům se uchýlil, protože republikánští pozorovatelé údajně nemají přístup ke sčítání a chtějí, aby se situace zpřehlednila. Televize CNN přiřkla vítězství v klíčovém Michiganu Joeu Bidenovi.",
  "text": "Trumpův volební tým v prohlášení sdělil, že v Michiganu vyplnil žalobu, ve které žádá pozastavení sčítání hlasů, dokud republikánští pozorovatelé nedostanou „smysluplný přístup“ k jejich otevíraní a sčítání.Přestože ve zveřejněném prohlášení mluví o již vyplněné žalobě, podle CNN o tom zatím nejsou žádné důkazy.Stížnost měli vyplnit na michiganském soudu. Soudní zmocněnec pro soudní stížnosti Morgan Adams ale CNN oznámil, že soud dosud neobdržel žádnou podobnou žádost.  Ředitel organizace prosazující liberální hodnoty Progress Michigan Lonnie Scott řekl, že pravým důvodem požadavku na pozastavení sčítání v Michiganu bylo zabránit agentuře AP a dalším médiím vyhlásit v tomto dalším klíčovém státě Bidenovo vítězství. To se však již stalo. Bidenův triumf a zisk 16 volitelů oznámily televize CNN, Fox i britská BBC. Mezi demokratickými pozorovateli je i Mark Brewer, který řekl, že je na místě sčítání a že republikánům v přístupu nikdo nebrání.Stejnou žádost vyplnil Trumpův tým i v Pensylvánii. Ta patří ke klíčovým státům pro úspěch v prezidentských volbách, vítěz tam získá 20 volitelů.Zástupce šéfa Trumpovy kampaně Justin Clark ve středu oznámil, že volební tým „podal trestní oznámení na představitele kampaně demokratů za skrývání procesu sčítání před pozorovateli republikánů“.Volební tým si přeje, aby bylo sčítání v Pensylvánii „dočasně zastaveno, dokud nebude situace smysluplně přehledná a republikáni se nebudou moci přesvědčit, že se hlasy sčítají podle zákona“.Podle Clarka se bude volební tým také snažit zasáhnout do rozhodování nejvyššího soudu o termínu pro sčítání v Pensylvánii. Stát musí zpracovat 3,1 milionu hlasů zaslaných poštou a podle soudu na to má čas do pátku. Započítat se mohou jenom ty hlasy podané na poštu do volebního dne, tedy do 3. listopadu.Volební kampaň nynějšího šéfa Bílého domu Donalda Trumpa chce, aby také soud ve státu Georgia pozastavil sčítání hlasů po úterních prezidentských volbách. Informovala o tom ve čtvrtek agentura AP.Podle žaloby, kterou v Georgii podávají republikáni, si jeden z jejich pozorovatelů všiml, že jistý člen sčítací komise podezřele manipuloval s ještě nezpracovanými lístky.Ve Wisconsinu byl Biden v projekcích prohlášen za vítěze, ale s velmi těsným výsledkem. Podle těchto údajů vyhrál nad Trumpem o něco více než o 20 tisíc hlasů. Trump tento stát získal v minulých volbách v roce 2016 také velmi těsně a měl zhruba o 22 tisíc hlasů víc než jeho soupeřka Hillary Clintonová.\nzuj, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Doba, kdy začali afričtí předchůdci moderního člověka používat dokonalejší nástroje včetně šípů, byla také érou velkých změn v tamních ekosystémech. Studie mezinárodní skupiny vědců z východní Afriky odhaluje řadu detailů o životě a flexibilitě lovců a sběračů, kteří tyto změny prožívali.",
  "text": "Před zhruba 400 tisíci lety, v éře našich dávných předků a příbuzných ze starší doby kamenné, proběhla ve východní Africe rozsáhlá ekologická změna. Plyne to z obsáhlé mezinárodní studie zveřejněné v prestižním časopise Science Advances.Tektonické pohyby v zemské kůře rozdělily dříve rozlehlé pastviny na menší oblasti. Velká jezera nahradily menší vodní zdroje, které v údolích občas vyschly kvůli kolísání srážek. Dříve hojná stáda velkých býložravců začala hynout a nahrazovali je menší savci s rozmanitějším jídelníčkem. A tomu se musel přizpůsobit i člověk.Příslušníci našeho druhu, homo sapiens, si tenkrát začali vyrábět menší a chytřejší lovné zbraně, dokonce i šípy.„Tato prudká změna vedla k tomu, že lidé začali vymýšlet inovace, které předtím ani neměli a zdá se, že ani nepotřebovali,“ vysvětluje ekolog a zoolog Vojtěch Kotecký.Upozorňuje, že například kameny, ze kterých si předchůdci moderních lidí vyráběli zbraně, se dovážely z větší vzdálenosti než dřív.Předchůdci moderních Afričanů si tenkrát také začali vyměňovat zboží se vzdálenějšími skupinami. A i to přispělo k jejich evolučnímu úspěchu v situaci, kdy se jim životní prostředí častěji měnilo.„Začaly vznikat jakési prvopočátky dálkového obchodu, komunikace mezi jednotlivými tlupami,“ popisuje ekolog. Autorům studie se podařilo získat data o nejméně 150 skupinách lovců a sběračů z té doby a oblasti.Vědí o jejich početnosti, jídelníčku, geografickém areálu, v němž lovili, nebo třeba o tom, že lidé tenkrát začali nosit barevnější oblečení.Nová studie sbírá chválu kvůli šíři moderních metod, které autoři použili při studiu vzorků sedimentů z východu Afriky. Šlo mimo jiné o různé typy rentgenografické analýzy, fluorescenční vizualizaci nebo hmotnostní spektrometrii.„Udělali tubus, který měl 160 metrů, a pomocí izotopů datovali každých 10 centimetrů. To znamená, že v tom tubusu měli milion let. Ten dali do krabiček, rozkouskovali a pak analyzovali,“ přibližuje metody kolegů zoolog Pavel Stopka, odborník na evoluci a chování savců.Ze studie například víme, zda ve střední době kamenné ve východoafrické krajině převládaly C4 nebo C3 rostliny, což souvisí s typem fotosyntézy, nebo kdy tam rostly vysoké trávy.Vědci rozpoznali dobu, kdy velká stáda býložravců začali nahrazovat menší všežravci, i jaké typy mikrobů převládaly. „Přesnost našeho obrazu je díky tomu zcela mimořádná,“ potvrzuje zoolog.Změny v krajině střední doby kamenné časově souvisejí se změnou v evoluci člověka. „Došlo k fragmentaci habitatů neboli míst výskytu. A ty bohatší byly dál od sebe. To naznačuje, že tam byla celá řada malých populací, ve kterých se dějí nejzásadnější evoluční změny,“ upozorňuje Pavel Stopka. Předchůdcům moderních lidí se začal zvětšovat mozek. Díky tomu začali vyrábět kvalitnější nástroje lovu včetně šípů. S nimi dokázali ulovit i menší zvířata.„Když nemám kontakt s dalšími jedinci z jiného klanu, tak se prosazují různé typy mutací, které mohly způsobit to, že jsme se začali chovat jinak,“ dodává vědec.Současníky moderního člověka byli tenkrát v Africe i další druhy lidí, mimo jiné homo rhodesiensis, což potvrzují paleontologické nálezy v dnešní Zambii. Nebo homo naledi, člověk hvězdný, jehož ostatky byly popsány teprve v roce 2015.„Posledních 15 tisíc let žijeme v neobvyklé době, kdy je na světě jen jeden druh člověka,“ poznamenává Vojtěch Kotecký. Bohužel naši vzdálenější příbuzní si chytré nástroje neosvojili a přizpůsobit se změnám v krajině nezvládli.Místo, kde vědci odebírali vzorky pro svůj výzkum, patří do oblasti africké Velké příkopové propadliny považované za jednu z kolébek lidstva. Odsud pochází nález slavného australopitéka Lucy a žily tam i další vyhynulé lidské druhy, třeba homo habilis nebo homo erectus. Jak moc je provázána lidská existence s krajinou a jak je křehká, dokládá i osud našeho bližšího příbuzného neandrtálce. K jeho zániku přispěla nejen klimatická změna, ale i fakt, že jsme s ním soutěžili. Nepomohla mu ani znalost zacházení s ohněm.„S neandrtálcem jsme si dost podobní, takže docházelo i k páření, část neandrtálskeho genomu je v nás,“ připomíná Pavel Stopka. O tom se v poslední době mluví i kvůli možnosti, že některé neandrtálské geny snižují naši odolnost vůči covidu-19.„My jsme teď v obdobné situaci, kdy máme sice technologie, ale pokud nebudeme ještě o něco rychlejší, může nás zabít nějaká úplná hloupost, jako je virus,“ varuje vědec s dodatkem, že vymírání druhů zvířat a rostlin je realitou i dnes. Poslechněte si celou Laboratoř o proměně africké krajiny a lidí před 400 tisíci lety, o výhodách teplokrevnosti a o otužilosti ještěrů. Debatují ekolog Vojtěch Kotecký, zoolog Pavel Stopka a herec Richard Trsťan. Moderuje Martina Mašková.\nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ester Ledecká si znovu zasloužila červené číslo pro vedoucí lyžařku disciplíny Světového poháru. Loni ho měla po titulu v úvodním závodu sjezdu, letos si ho oblékne při dalším závodě super-G. Vítězstvím ve Val d’Isere navíc Ledecká vyhrála malou sázku a před Vánoci i zajímavou finanční odměnu.",
  "text": "„Vsadili jsme se s fyziem, že jestli budu do Vánoc na bedně na snowboardu i na lyžích, tak si bude muset udělat melír. Jako Dominic Thiem – koukali jsme se na tenis a nějak nás to napadlo,“ vysvětlila Ester Ledecká Radiožurnálu.Hlava fyzioterapeuta Michala Lešáka tak získá i blonďatou barvu. Sázku se stupni vítězů Ester Ledecká vyplnila nad očekávání, když závody na lyžích i na snowboardu vyhrála. Navíc v rozmezí pouhých osmi dnů, blíž k sobě už skoro být nemůžou.„Určitě to jde, těch závodů, které budou těsněji po sobě, bude asi víc. Záleží jen na tom, jak se na ně připravíme a jak mi to pojede. Tentokrát si to sedlo,“ řekla šťastná vítězka po závodě v super-G.Rychlostní disciplíny ji znovu čekají v lednu, do té doby bude hlavně trénovat. A ze všeho nejdřív odpočívat. Z Francie se soukromým letadlem svého sponzora dostala domů, kde stráví Vánoce.Dárek dostane štědrý - svými výkony si ve Francii totiž zasloužila na odměnách přes jeden a čtvrt milionu korun.\nMartin Charvát\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Turecký prezident Recep Tayyip Erdogan v úterním telefonátu s ruským prezidentem Vladimirem Putinem vyjádřil přesvědčení, že Moskva a Ankara mají upřímnou snahu společně vyřešit spor o Náhorní Karabach. Erdogan to uvedl v projevu před poslanci turecké vládní Strany spravedlnosti a rozvoje, píše agentura Reuters. Rusko a Turecko jsou tradičními spojenci dvou znesvářených zemí - Rusové stojí na straně Arménie, zatímco Turci podporují Ázerbájdžán.",
  "text": "V telefonickém rozhovoru ruský prezident podle Erdogana vyslovil obavu ze „zvyšujícího se počtu bojovníku z Blízkého východu“ zapojených do bojů o Náhorní Karabach. Putin tím narážel na informace, že Turecko poskytlo Ázerbájdžánu ozbrojence s bojovou zkušeností ze Sýrie. Erdogan namítl, že Arménie do boje zapojila kurdské ozbrojence.Ministerstvo obrany neuznávané karabašské republiky ve středu uvedlo, že při bojích s ázerbájdžánskými jednotkami padlo dalších 59 lidí. Celkový počet mrtvých vojáků se tak podle tohoto zdroje zvýšil na 1068. Ázerbájdžán své vojenské ztráty neuvádí, jeho vojsko ale v úterý podle Baku dobylo strategicky položenou oblast na jihu Náhorního Karabachu.Ázerbájdžán ve středu obvinil arménskou armádu z toho, že vystřelila raketu, která ve městě Barda zabila 21 civilistů a zranila dalších 60 lidí. Podle arménského ministerstva obrany je ale takové tvrzení „lživé a nepodložené“. Podle Arménie dnes při ostřelování měst v Náhorním Karabachu ze strany ázerbájdžánské armády zahynula jedna osoba.V pondělí začalo mezi Arménií a Ázerbájdžánem platit příměří zprostředkované Spojenými státy. Boje ale neustaly a obě země se navzájem obviňují z hrubého porušování dohody.Spor o Náhorní Karabach - enklávu v jihozápadním Ázerbájdžánu s převážně arménským obyvatelstvem - vypukl v roce 1988, ještě za éry Sovětského svazu. Oblast se s podporou Arménie odtrhla od Ázerbájdžánu v krvavé válce, která si podle odhadů vyžádala na 30 000 mrtvých a jejímž výsledkem byly statisíce uprchlíků. V současné době se Náhorní Karabach a přilehlý Lačinský koridor nacházejí pod vojenskou kontrolou Arménie. Ázerbájdžán považuje toto území za okupované. Nynější boje jsou nejkrvavější za více než 25 let a panují obavy, že do konfliktu bude přímo zataženo i Turecko a Rusko.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Poděkováním zdravotníkům, bezpečnostním složkám a všem, „kdo pomáhají nést tíži doby“ zahájil pražský arcibiskup kardinál Dominik Duka vánoční půlnoční mši v katedrále svatého Víta na Pražském hradě. Tradiční akce se uskutečnila za protiepidemických opatření. Po dohodě se Správou Pražského hradu se mohlo mše ve svatovítském chrámu zúčastnit 300 lidí v rouškách.",
  "text": "Pražské arcibiskupství získalo pro mši v katedrále výjimku, protože areál Hradu je dlouhodobě kvůli pandemii koronaviru uzavřen. Všichni přítomní včetně vystupujících zpěváků a hudebníků museli projít bezpečnostními rámy. Přítomní policisté kontrolovali povolení k parkování automobilů.Zájemci si již dva dny dopředu rozebrali lístky, které si mohli zdarma vyzvednout na recepci pražského arcibiskupství.Program před půlnoční mší zahájil vánočním preludiem varhaník Josef Popelka. Poté zazněl March Georga Friedricha Händela a koleda Nesem vám noviny. Duka v úvodu mše poděkoval všem, kdo v první lini pomáhají v boji proti koronaviru. Půlnoční mše byla spojena s tradiční Českou mší vánoční Jakuba Jana Ryby v podání Smíšeného pěveckého sboru Janáček z Jablonce nad Nisou, Pěveckého sboru RadHost Praha a Pražského katedrálního sboru a orchestru.Jako půlnoční mše se v římskokatolické církvi označuje slavnostní mše v předvečer Božího hodu vánočního, tedy narození Ježíše Krista. Vigilie před velkými svátky jsou v křesťanské liturgii doloženy od 5. století, slavily se ve východní i západní církvi a byly často spojeny s postem.Historické sídlo českých králů a prezidentů bude otevřeno také pro návštěvníky bohoslužeb, které začínají 25. prosince v 10.00, 26. prosince v 10.00, na Silvestra v 16.00 a na Nový rok v 10.00. Na Boží Hod vánoční se také uskuteční v 16.00 setkání u jesliček. Přístup do prostoru Pražského hradu bude vždy pouze z Hradčanského náměstí přes čtvrté nádvoří, a to půl hodiny před začátkem.Na Silvestra ve 13.00 začne u Mariánského sloupu na Staroměstském náměstí v Praze pouť Via Sancta Mariana. Po poutní trase půjdou účastníci do Staré Boleslavi, kde bude sloužit půlnoční mši svatou kardinál Dominik Duka v bazilice Nanebevstoupení Panny Marie u Palladia Země České.V Česku nyní platí mezi 23.00 a 05.00 zákaz vycházení, vláda nicméně udělila pro účastníky půlnočních bohoslužeb výjimku. Mnohé farnosti už ale předem od jejich konání upustily a sváteční bohoslužby připravily na časnější dobu. Opatření proti epidemii covidu-19 v Česku se zpřísní od neděle 27. prosince tak, aby odpovídala nejvyššímu pátému stupni protiepidemického systému PES. V případě bohoslužeb je v pátém stupni možné využít desetinu míst k sezení, ve čtvrtém je to pětina.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "",
  "text": "",
  "tags": ""
},
{
  "name": "",
  "opener": "Hned poté, co Británie v noci na pátek úderem půlnoci SEČ definitivně ukončila svazek s Evropskou unií, začali řidiči kamionů před vjezdem do vlakové soupravy v Eurotunnelu předkládat na francouzské straně celní dokumenty. Do Británie kamiony dorazily včas a do francouzského Calais vypluly z anglického Doveru první trajekty. O půlnoci skončilo přechodné období, v němž se Británie nacházela od odchodu z Evropské unie 31. ledna loňského roku.",
  "text": "Zároveň v pátek začala provizorně platit dohoda o budoucích vztazích, kterou Londýn a Brusel uzavřely na Štědrý den a o které bude ještě jednat Evropský parlament.Čárový kód na dokumentech rumunského řidiče Tomy Moiseho byl naskenován a schválen během několika sekund, popisovala v noci dění v Calais agentura Reuters. „Budoucnost, nemyslím, že to bude těžké,“ konstatoval řidič lámanou angličtinou a pokračoval v cestě do Británie.Britský odchod z největšího obchodního seskupení na světě znamená mimo jiné po několika desetiletích návrat k celním formalitám na hranicích ostrovní země s Evropou.Objem zboží přepravovaného Eurotunnelem byl v prvních hodinách nového roku podle Reuters velmi nízký. „Všechno šlo dobře, všechno funguje jako před půlnocí,“ řekl po prvních kontrolách mluvčí Eurotunnelu John Keefe. Podle informací zveřejněných na twitteru do 08.00 SEČ vlaky tunelem pod Lamanšským kanálem převezly asi 200 kamionů.První trajekt z Holyheadu ve Walesu přistál v dublinském přístavu před sedmou hodinou ranní SEČ poté, co přes moře převezl něco přes deset kamionů. I přes celní kontrolu dorazil bez zpoždění.Obavy před zmatky na hranicích se v pátek nenaplňují, ale jak vypadá nová pobrexitová realita ukážou až další dny, kdy se Evropa po vánočních a novoročních svátcích vrátí k běžnému chodu.Yann Leriche, šéf společnosti Getlink, která provozuje Eurotunnel, agentuře Reuters řekl, že celní postupy bude zřejmě nutné vypilovat, nicméně je přesvědčen, že v následujících týdnech chaos nehrozí.Firmy měly pouhý týden na prostudování podrobností uzavřené dohody a hraniční body mezi Británií a unijními zeměmi se chystají na dlouhé fronty kamionů.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Účast na olympijských hrách v Tokiu v roce 2021 měl už jistou, i tak si ale kajakář Jiří Prskavec bez problémů dojel pro titul z mistrovství republiky vodních slalomářů. Mezi ženami projela přírodní trať ve vodní nádrži Lipno nejrychleji Amálie Hilgertová.",
  "text": "mim, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "České železniční přejezdy mají být do několika let bezpečnější než v současnosti. Správa železnic plánuje příští rok zlepšit světelnou signalizaci a přidat chytré kamery na více než 170 přejezdech. Plánuje do nich investovat jeden a půl miliardy korun. Zároveň připomíná řidičům, aby se chovali zodpovědně. Všechny nehody na přejezdech totiž letos zavinili právě řidiči a chodci.",
  "text": "Přednost mají při zvyšování bezpečnosti v podstatě všechny přejezdy, které jsou frekventované. Kromě silnic prvních tříd to jsou přejezdy uprostřed obcí a taky ty, které Správa železnic podle statistik vyhodnotí jako rizikové.Závory nyní chybí na 35 železničních přejezdech na silnicích první třídy. Na jednom z nich dokonce není ani signalizace.Všechny ale mají mít závory a výstražná světla do roku 2023. Správa železnic taky plánuje nejnebezpečnější přejezdy rušit. Správa rovněž testuje nové typy kulatých závor, problémy s nimi zatím nemá. A proto je plánuje instalovat i na další místa. Jejich výhodou je, že se dají lépe prorazit a jsou lépe vidět ve tmě.„Kromě těchto závor se zkouší i plastové s obdélníkovým profilem a závory hliníkové. Novinkou, kterou postupně rozšiřujeme, jsou led diody na závorách a kamery, které umožňují automatickou detekci přestupků na železničním přejezdu,” popsala Radiožurnálu mluvčí Správy železnic Nela Friebová.Plastové a hliníkové závory mají do několika let nahradit dřevěné, které jsou teď na většině přejezdů v Česku.Závory a další zabezpečovací zařízení mají snížit riziko nehod, závisí to ale také na řidičích. Hlavní je podle Tomáše Neřolda z BESIP řídit se signalizací. I pokud má přejezd závory, jsou právě výstražná světla rozhodující. Situace, kdy se závory zvedají, ale červená světla dál svítí, jsou velmi rizikové.„Řidiči to často berou tak, že se zvedla závora a vlak je pryč, tak mohou projet. Důležité je uvědomit si, že světla mají vždycky přednost. Stává se, že pokud je ta trať frekventovanější, může přijet vlak další nebo z druhého směru,” vysvětlil.Dodal, že závora není zeď. Pokud na přejezdu řidiči uvíznou, můžou břevna prorazit. U nových typů závor je to dokonce snazší.\nVojtěch Tomášek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Německo vyškrtlo ze statistik svůj dosavadní teplotní rekord. Německá meteorologická služba (DWD) oznámila, že měřicí stanice, která 25. července loňského roku zaznamenala v Lingenu 42,6 stupně Celsia, neměla podmínky pro bezchybné měření. Ovlivněna byla bujnou vegetací, informovala agentura DPA.",
  "text": "Po vyškrtnutí teploty naměřené v Lingenu nová německá rekordní hodnota činí 41,2 stupně, které meteorologové zaznamenali rovněž 25. července loňského roku, a to na dvou stanicích u Duisburgu a Krefeldu, zhruba 130 kilometrů jihozápadně od Lingenu.„Po kontrole jsme zjistili, že naměřená hodnota nebyla pro danou oblast reprezentativní,“ uvedla meteorologická služba. Teplota naměřená v Lingenu byla totiž výrazně vyšší než ty, které zaznamenaly stanice v jejím okolí. Všechny naměřily méně než 40 stupňů.Podle DWD je za nepřesným měřením vegetace, která v okolí lingenské meteostanice v uplynulých letech vyrostla.Stromy a křoviny totiž při větru vanoucím ze severozápadu na jihovýchod bránily výměně vzduchu. Proto se podle meteorologů stanice mohla přehřívat.Aby se daly teploty naměřené v jednotlivých částech Německa srovnávat, pokouší se meteorologická služba vytvářet v okolí stanic zhruba stejné podmínky. Současnou lingenskou stanici proto DWD úplně zruší a nedaleko na jaře zprovozní novou.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 79 let zemřela v pondělí filmová a divadelní herečka Jana Andresíková. Do povědomí televizních diváků se zapsala především rolí čarodějnice v pohádkovém seriálu Arabela. Svůj hlas propůjčila radě dalších filmových i rozhlasových postav. V roce 2010 získala za celoživotní mistrovství v dabingu Cenu Františka Filipovského. O úmrtí Andresíková informovala její dcera Michaela Binderová.",
  "text": "Jana Andresíková se narodila v roce 1941 v Kroměříži. Po vystudování Janáčkovy akademie múzických umění působila v pražských divadlech Maringotka a Divadle Za branou. V roce 1969 opustila stálé angažmá a uplatňovala se jako herečka na volné noze. Řadu let působila také jako pedagožka na Divadelní fakultě Akademie múzických umění, kde vychovala takové herce jako Valerie Zawadská, Miroslav Vladyka či David Prachař. Jevištní mluvu vyučovala i v Soukromé herecké škole v Praze.Ve filmu a v televizi dostával spíše střední a menší role. Asi nejvíc se proslavila jako zlá čarodějnice v seriálu Miloše Macourka a Václava Vorlíčka Arabela, respektive rolí paní Černé z jeho pokračování Arabela se vrací. Diváci si ji ale mohou pamatovat také z filmu Poslední královna z roku 1975, ve kterém ztvárnila titulní roli královny Elišky Přemyslovny. V posledních letech si zahrála ve filmové komedii Kameňák nebo v pohádce Čertova nevěsta.Hlas Andresíkové si oblíbil také rozhlas a dabing. Svůj hlas propůjčila mimo jiné americké herečce Whoopi Goldbergové ve filmu Sestra v akci.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Záložník Jakub Jankto přispěl v 5. kole italské ligy gólem a asistencí k vítězství Sampdorie Janov 3:1 na hřišti Atalanty Bergamo. Český reprezentant odehrál celý zápas a za Sampdorii si připsal třetí ligový zásah, první od lednového duelu s Brescií.",
  "text": "Hosté se ujali vedení ve 13. minutě po nekompromisní ráně Fabia Quagliarelly pod břevno. Sedmatřicetiletý kapitán janovského celku se trefil počtvrté v řadě a se 168 góly se dotáhl na 15. místo historické tabulky střelců Serie A.Quagliarella mohl přidat druhou branku krátce před pauzou, z pokutového kopu ale na gólmana Marca Sportiella nevyzrál. Navýšit skóre se povedlo až po hodině hry Mortenu Thorsbymu, který hlavou zužitkoval přesný Janktův centr na zadní tyč.V 80. minutě snížil z penalty Duván Zapata, druhou porážku za sebou už ale čtvrtfinalista uplynulého ročníku Ligy mistrů neodvrátil. V závěru přidal Jankto pojistku po rychlém brejku a technickém zakončení k tyči. Oba týmy tak mají po pěti duelech devět bodů.Italská fotbalová liga - 5. kolo:Bergamo - Sampdoria Janov 1:3 (80. Zapata z pen. - 13. Quagliarella, 59. Thorsby, 90.+1 Jankto),18:00 FC Janov - Inter Milán,20:45 Lazio Řím - Boloňa.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český souboj v druhém kole tenisového turnaje v New Yorku překvapivě vyhrála Marie Bouzková, jež porazila 2:6, 7:5, 6:2 nasazenou šestku Petru Kvitovou. V generálce na US Open tak vypadla i druhá česká favoritka, poté co v neděli také ve svém úvodním duelu prohrála turnajová jednička Karolína Plíšková.",
  "text": "Bouzková s Kvitovou se utkaly poprvé v kariéře. Zatímco mladší z dvojice již odehrála před dvěma týdny tři zápasy na turnaji v Lexingtonu, čerstvá třicátnice Kvitová se na WTA Tour představila poprvé od konce února, kdy podlehla ve finále v Dauhá Aryně Sabalenkové.Během pětiměsíčního přerušení profesionální sezony kvůli pandemii koronaviru dvojnásobná wimbledonská šampionka mimo jiné vyhrála turnaj O pohár prezidenta ČTS a představila se na dvou exhibičních turnajích v Německu.Dvanáctá hráčka světa Kvitová získala poměrně hladce první set, ale dvaadvacetiletá Bouzková v druhé sadě srovnala krok. Za stavu 5:4 byla papírová favoritka dva míčky od vítězství, 48. tenistka žebříčku ale podání udržela a sama naopak v dalším gamu Kvitové vzala servis a set dopodávala.Mladá Češka v třetí sadě působila živějším dojmem a od stavu 2:2 kráčela cílevědomě za výhrou. Kvitová ještě závěr zdramatizovala, v osmém gamu odvrátila čtyři mečboly, ale při pátém poslala return za základní čáru a Bouzková po více než dvou a půl hodinách slavila jedno z nejcennějších vítězství kariéry. V třetím kole se pražská rodačka utká buď s Estonkou Anett Kontaveitovou, nebo se Švýcarkou Jil Teichmannovou.Tenisový turnaj mužů a žen v New Yorku (tvrdý povrch):Muži (dotace 4,674.780 dolarů):Dvouhra - 2. kolo:Medveděv (3-Rus.) - Giron (USA) 6:4, 6:4, Raonic (Kan.) - Evans (Brit.) 6:3, 7:5, Bedene (Slovin.) - Fritz (USA) 7:6 (7:5), 7:5.Ženy (dotace 2,250.829 dolarů):Dvouhra - 2. kolo:Bouzková (ČR) - Kvitová (6-ČR) 2:6, 7:5, 6:2, Kontaová (8-Brit.) - Flipkensová (Belg.) 6:2, 6:0, Pegulaová - Anisimovová (obě USA) 7:5, 6:2, McHaleová (USA) - Alexandrovová (Rus.) 6:1, 7:6 (10:8).Čtyřhra - 2. kolo:Hradecká, Klepačová (8-ČR/Slovin.) - Bradyová, Dolehideová (USA) 6:3, 6:4.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Francouzská policie vyšetřuje několik desítek islamistů a muslimských organizací. Je to součást nové strategie proti islámským radikálům vyhlášené vládou premiéra Jeana Castexe po páteční vraždě učitele na předměstí Paříže. Pachatel původem z Čečenska ho zabil kvůli tomu, že žákům ve škole ukázal karikaturu proroka Mohameda, když mluvil o svobodě projevu. Podle AFP je nyní v souvislosti s vyšetřováním ve vazbě 15 lidí.",
  "text": "Francouzský prezident Emmanuel Macron po vraždě učitele prohlásil, že islamisté už nebudou ve Francii klidně spát. Razie provedla policie podle listu Le Figaro hlavně v několika městech v centrální Francii. Například v Orléansu nebo Bourges.Podle ministra vnitra Géralda Darmanina budou policejní akce pokračovat i v příštích dnech. V souladu s rozhodnutím rady obrany státu mají směřovat k potírání nepřátel republiky. Takovým nepřítelem může být podle ministra i třeba nevládní organizace Kolektiv proti islamofobii ve Francii, kterou v jednom z nenávistných videí na internetu zmínil otec jedné z žaček zabitého učitele.Ve vazbě měl podle televize LCI skončit i ředitel muslimské charitativní organizace, která vyhlásila peněžní sbírku pro autora tohoto videa.Vražda středoškolského učitele Samuela Patyho Francií otřásla. V neděli se demonstrací na uctění Patyho památky zúčastnily desítky tisíc lidí po celé zemi.Oficiální ceremonie, na níž Francie projeví úctu zavražděnému učiteli, se uskuteční ve středu pozdě odpoledne na nádvoří pařížské Sorbonny, oznámil v pondělí Elysejský palác. „Tato volba byla učiněna ve shodě s rodinou zesnulého,“ uvedl úřad prezidenta s tím, že Emmanuel Macron v pondělí ráno Patyho rodinu přijal. Elysejský palác dodal, že Sorbonna je „symbolický pomník ducha osvícenství a kulturního, literárního a vzdělávacího vyzařování Francie“.Památku zavražděného učitele v pondělí minutou ticha na úvod svého převážně virtuálního plenárního zasedání v Bruselu uctil Evropský parlament. Jeho předseda David Sassoli řekl, že proti terorismu se bojuje právě vzděláváním a vyučováním, ve které Paty věřil a které s odvahou a odhodláním vedou miliony učitelů.\nPavel Novák, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dušana Kováčika, šéfa slovenské speciální prokuratury, která dohlíží i na vyšetřování nejzávažnější kriminality, ve čtvrtek spolu s nejmenovaným vysokým policejním funkcionářem zadržela - a posléze i obvinila - policie. Napsal to na svém webu list Denník N, podle kterého je dvojice podezřelá, že pomáhala jednomu ze zločineckých gangů. Policie ani prokuratura informaci zatím nekomentovaly.",
  "text": "Zatím není známo, z jakých konkrétních deliktů je Kováčik podezřelý.Do pozornosti slovenských médií se v minulosti dostal i kvůli tomu, že před šesti roky potvrdil původní rozhodnutí policie nevyšetřovat kontroverzního podnikatele Ladislava Bašternáka z daňového deliktu. O zadržení informoval ve čtvrtek Denník N s odvoláním na několik zdrojů.„K věci a probíhajícím úkonům, které vykonává NAKA (Národní kriminální agentura - pozn. red.), se nebudeme vyjadřovat,“ reagovala policie a Úřad speciální prokuratory pro server Aktuality.sk.Kováčikovo zadržení podle serveru zřejmě souvisí s policejní akcí Boží mlýny. Při té zadrželi bývalého šéfa Kriminálního úřadu finanční správy Ľudovíta Makóa a Františeka Böhma. Nové vyšetřování Bašternáka, které skončilo jeho odsouzením, bylo zahájeno až v roce 2016, když na případ upozornila média. Někdejší Bašternákova firma zase posílala peníze již bývalému ministrovi vnitra, údajně šlo o splátku půjčky.Kováčik vede úřad speciální prokuratury od jeho vzniku v roce 2004, stávající funkční období v čele této elitní složky prokuratury mu skončí v příštím roce. Speciální prokuratura dohlíží na vyšetřování trestných činů, které pak projednává Specializovaný trestní soud se sídlem ve městě Pezinok nedaleko Bratislavy. Jde například o nejzávažnější kriminální kauzy, korupční případy či extremistické delikty.\nvtk, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Papež František v neděli ohlásil Rok rodiny věnovaný úloze rodiny v církvi, podpoře párů na cestě k manželství a při obtížích partnerského života. Učinil tak při modlitbě Angelus, píše agentura AFP. Rok rodiny začne 19. března 2021 na den svatého Josefa a vyvrcholí 26. června 2022 desátým Světovým setkáním rodin v Římě.",
  "text": "Papež také vyzdvihl „výchovnou roli rodiny (…) založenou na lásce“. Vyzval lidi, aby dávali přednost odpuštění před neshodami.„V rodině jsou tři slova, o která je třeba dbát: prosím, děkuji a promiň,“ řekl papež František.Představil také plán Vatikánu na podporu partnerských dvojic v časech dobrých i zlých, zmínil i nutnost podpory rodin „raněných“ současnou krizí.„Myslím na rodiny, které v posledních měsících ztratily svého člena nebo byly zkoušeny pandemií. Myslím také na lékaře, zdravotní sestry a všechny pracovníky ve zdravotnictví, jejichž práce v první linii proti šíření koronaviru má významný dopad na rodinný život,“ uvedl papež.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rok 2020 změnil internet. Soudí to alespoň americký magazín The Atlantic. Upozorňuje na to, že potřeba zamezit šíření dezinformací o covidu-19 letos dotlačila Facebook a Twitter do role arbitrů pravdy. A o takovou zodpovědnost tyto sociální sítě nikdy nestály.",
  "text": "Zatímco dlouhá léta tyto platformy razily přesvědčení, že i když je nějaký příspěvek nepravdivý, není jejich povinností s tím cokoli dělat, letošní rok to změnil.Na konci května společnost Twitter vůbec poprvé onálepkovala příspěvek amerického prezidenta Donalda Trumpa jako potenciálně zavádějící. A to poté, co šéf Bílého domu trval na dezinformaci, že korespondenční hlasování může zmanipulovat listopadové prezidentské volby.Podle The Atlantic to byl zlomový moment. Šéf Facebooku Mark Zuckerberg tehdy ještě v médiích tvrdil, že jeho sociální síť má jiná pravidla. Ale jakmile přišel listopad, více než třetinu Trumpových příspěvků na twitteru a většinu jeho příspěvků na facebooku už doplňovaly varovné a upozorňující štítky o potenciálně zavádějících informacích.A tak mezi mnoha jinými věcmi v našich životech, které koronavirová pandemie změnila, je nakonec i samotný internet, píše magazín The Atlantic. A nejde jen o americké volby. Sociální sítě letos zakročily třeba i proti internetovému konspiračnímu hnutí QAnon.Nic tak dobře necharakterizuje změnu, která letos nastala, jako říjnové rozhodnutí Facebooku zakročit proti popíračům holokaustu. Tento měsíc také společnost oznámila, že se připojí k iniciativě TikToku a YouTube a bude mazat nepravdivé příspěvky o koronavirových vakcínách.Podle The Atlantic si ale sociální sítě těchto problémů, kterým samy daly prostor, všimly pozdě, a tak si za letošní zakročení proti dezinformacím nutně chválu nezaslouží. Už proto, že se stále málo v této snaze věnují jiným než americkým trhům. A není ani jasné, že nálepkování skutečně pomáhá k menšímu šíření příspěvků.I tak letošek ukázal, že na tom, jak tyto internetové platformy fungují, očividně není nic nezměnitelného, dodává list.\nMatěj Skalický, bur, mam\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve speciálních a mateřských školách nebude podle ministra školství Roberta Plagy (ANO) povinné nošení roušek. V mimořádném opatření ministerstva zdravotnictví jim bude udělena výjimka z této povinnosti, která má v ostatních školách platit s příchodem nového roku. Podobná výjimka se speciálních a mateřských škol týkala i na jaře. Žáci budou moci od září sundat roušky mimo třídy při stravování v jídelně a při tělocviku, řekl Plaga.",
  "text": "Znovuzavedení roušek ve vnitřních prostorách oznámila vláda v pondělí. Ve středu by ministerstvo mělo vydat mimořádné opatření, ve kterém upřesní možné výjimky.Roušky v šatnách a na chodbách škol byly kvůli epidemii koronaviru povinné do konce června, kdy skončil minulý školní rok. Nemuseli je nosit děti do dvou let, děti v mateřských školách nebo osoby s poruchou intelektu, jejichž mentální schopnosti to neumožňují.„Pokud jsou od 1. září plošně povinné roušky, tak ve speciálních školách, kde i v jarní sezoně nebyly, tak v tuto chvíli tam také nebudou. Bude tam výjimka z mimořádného opatření ministerstva zdravotnictví,“ uvedl Plaga.Výjimky se podle něj budou týkat také běžného provozu škol, a to v jídelnách a při tělocviku. „Předpokládám, že obdobný přístup (jako u speciálních škol) bude i u škol mateřských,“ dodal.Podle pondělního vyjádření ministra zdravotnictví Adama Vojtěcha (za ANO) se nepočítá ani s nošením roušek v restauracích nebo v provozech, kam není přístup veřejnosti, například v kancelářích.Nošení roušek při pohybu mimo domov bylo v Česku povinné od poloviny března, postupně bylo zmírňováno. Povinné pak nebyly pro herce při představeních nebo natáčení, pro moderátory v rozhlase či televizi nebo při pořizování portrétních nebo skupinových fotografií.Nemuseli je nosit ani řidiči MHD v uzavřených kabinách, lidé vystavení při práci působení velkého tepla nebo plavčíci u bazénů. Povinnost zůstala dodnes ve zdravotnických zařízeních nebo pražském metru.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Český basketbalista Tomáš Satoranský poprvé v nové sezoně NBA nastoupil v dresu Chicaga a hned zaznamenal devět asistencí. K tomu za 25 minut na hřišti přidal i šest bodů a čtyři doskoky, prohru Bulls s Indianou 106:125 však neodvrátil. Druhou výhru v sezoně si vedle Indiany připsaly Atlanta, Cleveland, Orlando, Philadelphia, San Antonio, Minnesota a Sacramento.",
  "text": "Satoranský vynechal úvodní zápas sezony a téměř celou přípravu kvůli kontaktu s nakaženou osobou. V sobotu už ale do hry zasáhl jako první náhradník v šesté minutě. Začal sice ztrátou při snaze uvolnit se pod košem, ovšem pak patřil k lepším hráčům trápících se Bulls.Úspěšným nájezdem poslal svůj tým do vedení 25:23, především ale připravoval koše pro spoluhráče. Devět asistencí je pro něj čtvrtý nejlepší výkon v dresu Chicaga.Ze hřiště odcházel za stavu 35:31 a vrátil se, když jeho tým už o osm bodů prohrával. Pak už se rozjetá Indiana těžko zastavovala. Naopak pod vedením Litevce Domantase Sabonise a jeho triple doublu za 22 bodů, deset doskoků a 11 asistencí si šňůrou 21:0 vypracovala až třicetibodové vedení. Chicago v tu chvíli bylo pět minut bez bodu, při střelbě 0/8 a se šesti ztrátami.„Musíme být schopni se takových výpadků vyvarovat. Chybu můžeme udělat, ale je třeba se rychle vzpamatovat,“ litoval kouč Bulls Billy Donovan. „Tohle je profesionální basketbal a je třeba bojovat a zvládat to. Není možné být mimo tak dlouho,“ souhlasil Zach LaVine.James Harden stihl ukončit karanténu tak, aby mohl nastoupit do prvního zápasu Houstonu, a hned vyvrátil spekulace o špatné formě, když předvedl nejlepší individuální výkon sezony. Ani jeho 44 bodů a 17 asistencí však oslabeným Rockets nakonec na výhru nestačilo. Portland je udolal 128:126 v prodloužení, když trojkou sedm vteřin před koncem rozhodl CJ McCollum, který měl stejně jako Harden 44 bodů.Houstonu v zápase chyběli hned tři důležití hráči včetně hvězdné posily Johna Walla kvůli zdravotnímu protokolu.Až druhé prodloužení muselo rozhodnout zápas mezi Clevelandem a domácím Detroitem. Pistons vedli čtyři minuty před koncem o osm bodů, ale pak už nebyli schopni přidat další bod a Cleveland dotáhl zápas do prodloužení. V něm domácí opět vedli o sedm bodů, ale znovu náskok neudrželi.To se podepsalo na jejich psychice, v druhém prodloužení už Cavaliers dominovali a vyhráli 128:119. Collin Sexton k tomu přispěl 32 body, Andre Drummond proti svému bývalému týmu nasbíral 23 bodů a 16 doskoků.Ve výborném vstupu do sezony pokračuje Trae Young, který 36 body pomohl Atlantě k vítězství 122:112 nad Memphisem. Navázal tak na 37 bodů z prvního duelu.Oklahoma City po velkém omlazení kádru vstoupila do sezony vítězně a porazila Charlotte 109:107. O vítěznou střelu se postaral vteřinu před koncem Shai Gilgeous-Alexander.Washingtonu k odvrácení prohry 120:130 s Orlandem nepomohlo ani 15 bodů, 15 doskoků a 12 asistencí Russella Westbrooka. Ten se tak stal čtvrtým hráčem v historii, který hned v prvních dvou zápasech za nový tým nasbíral triple double. Dosud se to povedlo jen Magicu Johnsonovi, Jerrymu Lucasovi a Oscaru Robertsonovi.NBA:Chicago - Indiana 106:125 (za domácí Satoranský 6 bodů, 4 doskoky, 9 asistencí), Charlotte - Oklahoma City 107:109, Detroit - Cleveland 119:128 po druhém prodl., Memphis - Atlanta 112:122, New York - Philadelphia 89:109, Portland - Houston 128:126 po prodl., Sacramento - Phoenix 106:103, San Antonio - Toronto 119:114, Utah - Minnesota 111:116, Washington - Orlando 120:130.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na východě a severu České republiky bude v úterý pršet, místy i vydatně. Srážky mohou rozvodnit tamní toky, přičemž na Chrudimsku a Pardubicku mohou dosáhnout v některých místech na třetí, nejvyšší stupeň povodňové aktivity. Informoval o tom v pondělí Český hydrometeorologický ústav.",
  "text": "Na horách bude sněžit. Vydatný déšť s úhrny 60 až 80 milimetrů srážek za 24 hodin meteorologové očekávají zejména v severních oblastech na návětří hor, v ostatních regionech na východě Čech a na Moravě a ve Slezsku mezi 30 až 60 milimetry.Nad 800 metrů nad mořem tam budou srážky smíšené nebo sněhové a zejména na horách na severu a severovýchodě území napadne od deseti do 30 centimetrů sněhu. Mokrý sníh se může přechodně vyskytnout i v nižších polohách, zejména na Českomoravské vrchovině, uvedli meteorologové a doplnily, že srážky by měly ustat v noci na čtvrtek.Na severovýchodě Čech, především v povodí horní Moravy a Odry budou v úterý hladiny menších toků nad hranicí prvního povodňového stupně. V úterý večer a v noci na středu budou ale řeky v místech, kde bude pršet, stoupat.V povodí Odry, horní Moravy, Bečvy, horního Labe a Jizery lze podle Hydrometeorologického ústavu čekat dosažení až druhého povodňového stupně, na přítocích středního Labe výjimečně až třetího.Meteorologové upozornili, že nový sníh může zkomplikovat dopravu a způsobit výpadky v elektřině. Vydatný déšť pak může nejen rozvodnit řeky, ale také zvýšit odtok vody z krajiny, případně zatopit silnice.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Biatlionistce Tiril Eckhoffové z Norska se v rakouském Hochfilzenu daří. Po pátečním vítězství ve sprintu byla suverénní i v sobotním stíhacím závodě. Stříbrnou a bronzovou příčku obsadily sestry Hanna a Elvira Öbergovy ze Švédska. Nejlepší z Češek byla 20. Markéta Davidová, která musela na čtyři trestná kola.",
  "text": "Eckhoffová se skvěle zhostila vedoucí pozice po pátečním sprintu a za celý závod před sebe nikoho nepustila. Na střelnici udělala jedinou chybu, což byl nejlepší výkon ze všech závodnic. Švédské duo sester Öbergových chybovalo na střelnici shodně dvakrát, o něco rychlejší ale byla Hanna.Markéta Davidová sice převedla druhý nejlepší běžecký čas, ale čtyři chyby ji odsoudily ke 20. místu, oproti sprintu si tedy pohoršila o jedno míst. „Lyže byly úplně super, podržely hodně,“ řekla Davidová po závodě České televizi.Eva Puskarčíková sice střílela rychle, ale minula dvakrát, takže se proti sprintu propadla o čtyři místa a dojela 26. Další Češka na startu Jessica Jíslová skončila na 52. místě.SP v biatlonu v Hochfilzenu (Rakousko) - stíhací závod:Ženy (10 km): 1. Eckhoffová (Nor.) 28:24,8 (1), 2. H. Öbergová -22,5 (2), 3. E. Öbergová (obě Švéd.) -27,6 (2), 4. Tandrevoldová (Nor.) -28,2 (2), 5. Wiererová (It.) -42,2 (1), 6. Preussová (Něm.) -49,4 (2), 7. Röiselandová (Nor.) -1:03,5 (4), 8. Perssonová (Švéd.) -1:04,3 (2), 9. Herrmannová (Něm.) -1:13,7 (2), 10. Lunderová (Kan.) -1:23,6 (1), ...20. Davidová -2:11,8 (4), 26. Puskarčíková -2:31,3 (2), 42. Jislová (všechny ČR) -3:28,1 (5).Průběžné pořadí SP (po 8 z 26 závodů): 1. Röiselandová 355, 2. H. Öbergová 351, 3. Alimbekavová (Běl.) 305, 4. E. Öbergová 296, 5. Eckhoffová 292, 6. Preussová 265, ...12. Davidová 194, 48. Puskarčíková 34, 56. Charvátová (ČR) 25, 64. Jislová 20.\ntat\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Umělecká instalace, symbolické vyznačení někdejší berlínské zdi, nebo produktovod vinoucí se městem? To jsou otázky, které si často pokládají návštěvníci německé metropole při pohledu na všudypřítomné růžové a modré potrubí. Potrubí, které se všemožně klikatí ulicemi, si turisté rádi fotí a dostalo se také na pohlednice. Úkolem trubek však není poskytnout městu neotřelou industriální tvář, má levně odvést podzemní vodu ze staveb.",
  "text": "Berlín totiž stojí na místě někdejších bažin a mokřadů, proto prakticky každá hlubší výkopová práce znamená neustálý boj s vodou, která by jinak stavební jámy rychle zaplavila. Odvod této vody do kanalizačního systému by jeho kapacitu zaplnil, navíc by se značně prodražil.Jako řešení se tak nabízí řeka Spréva a její rozsáhlá síť říčních kanálů. A právě sem potrubí ústí.Protože s podzemní vodou se nenakládá jako s odpadní, přináší její vypouštění do řeky velké úspory.„Poplatky za svedení do dešťové kanalizace činí za kubík asi 0,64 eura (17 korun), u splaškové kanalizace je cena 2,21 eura (58 korun). Za čerpání podzemní vody se pak odboru životního prostředí odvádí 31 centů (osm korun) za kubík,\" řekla o poplatcích Denise Biederstaedtová ze společnosti Pollems, která se odvodu vody ze stavenišť v Berlíně věnuje.Berlín ještě upřesňuje, že poplatek odboru životního prostředí se odvádí až po překročení ročního limitu 6000 kubíků.„Kvůli těmto poplatkům se stavebníci snaží odvést vodu pokud možno do povrchových toků, aby se platbě vyhnuli. A když to není možné, tak do nejbližší vpusti dešťové kanalizace,” vysvětlila Biederstaedtová. Pokud si stavebníci k odvodu vody vyberou společnost Pollems nebo její konkurenty, pak platí měsíčně jedno euro (26 korun) za metr využívaného potrubí.Cesta vody ze stavby do říčního toku není vždy snadná, mnohdy je nutné překonat i několik kilometrů. Potrubí se tak na trase klikatí, překračuje několikaproudé silnice a široké bulváry, prochází pod železničními viadukty a vede u oken bytových domů.Trubky, které ve výšce několika metrů nad zemí drží kovové vzpěry usazené v betonových patkách, mohou vyvolávat dojem nevzhledného provizoria. Berlíňanům ale očividně nevadí, možná je to dokonce naopak.Když na jaře růžové trubky po letech zmizely z okolí Postupimského a Lipského náměstí, řadu obyvatel to zaskočilo natolik, že se k problému vyjádřila i berlínská radnice. „Lhůta povolení vypršela a stavebník o prodloužení nepožádal,” vysvětlilo tehdy město.Situace s potrubím na Postupimském náměstí, které si povšimla i německá média, tak dokládá, že Berlíňané roury přijali natolik za nedílnou součást města, že je ani nevnímají. Jejich pozornost tak upoutá až to, když je technici odstraňují. Díky tomu, že v Berlíně neustále panuje čilý stavební ruch, je jisté, že potrubí bude v ulicích vždy.Síť potrubí je natolik rozsáhlá a tak často se během roku mění, že je složité dopátrat se, kolik kilometrů vlastně měří. Podle provozovatelů a také města je to několik desítek kilometrů.„Aktuálně máme na území Berlína zhruba 10 000 metrů takového trubkového vedení, další máme i v jiných německých městech, například ve Frankfurtu nad Mohanem,” uvedla Biederstaedtová z Pollems. Několik kilometrů trubek mají v Berlíně i další velké společnosti, jako jsou Brechtel či BL Wasserbau.S upřesněním délky potrubí, která je většinou udávána okolo 60 kilometrů, nepomůže ani radnice. „Přesnou metráž potrubí, které závisí vždy na projektu, nemůžeme bohužel poskytnout, protože se takřka každý den mění,\" řekla Dorothee Windenová, která je tiskovou mluvčí berlínského odboru životního prostředí.Zajímavostí berlínských rozvodů s podzemní vodou je i nápadná růžová barva, kterou své potrubí natírá firma Pollems. Důvodem, proč nezvolila modrou barvu jako ostatní společnosti, je odborný posudek.„Barvu vybrala jedna psycholožka s pomocí mnoha dětí. Psycholožka se domnívá, že děti, mládež a také dospělí s duší dítěte tuhle barvu vnímají jako skvělou,” vysvětlila Biederstaedtová. Díky tomu, že růžová barva podle psycholožky vyvolává u dospělých vzpomínky na dětství, se tak lidé s dočasným umístěním rozvodů spíše smíří.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rakousko zavede od konce příštího týdne přísná plošná opatření proti šíření koronaviru. Od soboty 26. prosince nebudou smět otevřít obchody kromě těch, které prodávají zboží každodenní potřeby. Znovu uzavřeny budou i některé služby. Školy přejdou od 7. do 15. ledna na distanční výuku. Oznámil to v pátek rakouský kancléř Sebastian Kurz.",
  "text": "Otevření lyžařských areálů má být věcí jednotlivých spolkových zemí. Na lanovkách má každopádně platit roušková povinnost.Rakousko se kvůli trvale vysokým nárůstům nově infikovaných koronavirem uzamkne po 11 dnech do dalšího, už třetího takzvaného lockdownu, kdy bude omezena velká část služeb s cílem omezit setkávání lidí.V zemi se opět uzavře většina obchodů a otevřít budou smět opět 18. ledna společně s restauracemi, školami, muzei a divadly, uvedla rakouská vláda v dnešním prohlášení. Restaurace či hotely, které podle původních plánů měly 7. ledna otevřít, tak zůstanou zavřené déle.Až do 24. ledna bude lockdown platit pro lidi, kteří nebudou otestováni na koronavirus během druhé fáze hromadného testování ve dnech 15. až 17. ledna. Agentura APA píše, že účast na tomto testování vlastně nebude dobrovolná, protože kdo bude chtít od 18. ledna navštěvovat obchody, kulturní zařízení nebo restaurace, bude se muset prokázat negativním testem.„Je to jediná možnost, jak v dobách pandemie opět otevřít turismus, kulturu a gastronomii, a zároveň zabránit tomu, aby čísla opět explodovala,“ řekl k opatřením Kurz na tiskové konferenci. Zdůraznil, že Vánoce ještě Rakušané stráví, „jak bylo plánováno“, ale poté budou opatření zpřísněna, aby se stlačil počet nově infikovaných na 100 tisíc obyvatel za sedm dní pod stovku.Rakouská vláda uvolnila předchozí restrikce po pouhých třech týdnech platnosti 7. prosince. Otevřít opět mohly obchody a školy, zatímco gastronomické provozy a hotely zůstaly zavřené. Epidemii se přibrzdit nepodařilo. V poslední době přibývá přibližně 2600 nově infikovaných denně a téměř 120 mrtvých.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Kuřecí řízek, kapr nebo vinná klobása? Na štědrovečerním stole vede u dětí řízek - a stále častěji mají 24. prosince k večeři jiné druhy ryb než kapra. Ukazují to výsledky takzvaného Minisčítání Českého statistického úřadu, ve kterém od října do poloviny prosince odpovídalo 19 tisíc dětí. Teď se ale statistici připravují na daleko větší projekt, příští rok v březnu začne Sčítání lidu, domů a bytů.",
  "text": "Sčítání bude povinné pro všechny občany, včetně těch, kteří žijí v Česku jen přechodně. Formulář ale půjde vyplnit i online a zabere to méně času.„V tom formuláři začínáme tak, že člověk uvádí své obvyklé bydliště, jestli bydlí sám, nebo s rodinou. Pak se ptáme na vzdělání, zajímá nás stupeň vzdělání, zda jsou to ekonomicky aktivní lidé, zaměstnanci, podnikatelé a podobně,“ popisuje pro Radiožurnál některé z otázek v novém formuláři předseda Českého statistického úřadu Marek Rojíček.Část dat získají statistici z veřejných databází, vyplnění formuláře tak zabere méně času.„To sčítání, pokud ho porovnáme se sčítání před 10 lety, má zhruba poloviční rozsah otázek, určitě by vyplnění mělo být jednodušší. Dotazník by u jednočlenné domácnosti měl zabrat asi 15 minut.“Sčítání lidu, domů a bytů začne 27. března, nejprve jen on-line. Komisaři s papírovými formuláři začnou zbylé domácnosti obcházet v polovině dubna. Statistici vyzývají, aby lidé formuláře vyplnili přes internet, říká ředitel odboru statistik Robert Šanda.„Snažíme se o to, aby zpracování bylo co nejvíce automatické. Velmi to záleží na tom, kolik formulářů vybereme elektronicky a kolik v listinné formě. Skenování totiž zabere měsíce.“Při odeslání formuláře online je - stejně jako v papírové podobě - nutné kvůli kontrole vyplnit osobní údaje. Samotná data z formulářů ale budou anonymní, ujišťuje Šanda.„Finálním produktem jsou anonymizovaná mikrodata. Nejsou tam žádné údaje, podle kterých by se daná osoba dala identifikovat. Jsou to odpovědi za ta jednotlivá pozorování, která se pak dají mezi sebou libovolně kombinovat.“Díky tomu můžou statistici jednotlivé skupiny porovnávat.„Lze tam provést v podstatě libovolné kombinace, které jsou smysluplné. Například můžeme sledovat, jak se ženy vysokoškolačky uplatňují na manažerských pozicích ve srovnání s muži, také v jakých regionech, v jakých odvětvích. Lze z toho vyčíst spoustu věcí, které při prvním pohledu na formulář nejsou zřetelné.“Sčítání má přinést nové informace třeba o bydlení nebo rodinách Čechů, které se nedají jinak zjistit, dodal předseda statistického úřadu Marek Rojíček.„Co si myslím, že bude velmi zajímavé, bude otázka bydlení. To znamená, jak lidé skutečně bydlí, protože to se může v mezičase proměňovat. Zjistíme například, kolik je singles lidí.“A data pomůžou taky při plánování dopravy.„Ptáme se, jak často dojíždí, na dopravní prostředek, přičemž lze zvolit i kombinaci. Z toho se pak modelují dojížďkové proudy.“Data z formulářů budou statistici vyhodnocovat několik měsíců, výsledky mají zveřejnit ke konci roku 2021.\nVojtěch Tomášek\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Tenistka Marie Bouzková postoupila na turnaji WTA v Lexingtonu do čtvrtfinále. Ve druhém kole porazila Annu Blinkovovou z Ruska 6:4, 6:2 a o postup mezi čtveřici nejlepších se v Kentucky utká s vítězkou duelu mezi šestou nasazenou Polkou Magdou Linetteovou a domácí Jennifer Bradyovou.",
  "text": "Dvaadvacetiletá Bouzková, jenž v Lexingtonu zahájila ostrou přípravu na US Open po koronavirové pauze, vstoupila do zápasu soustředěně a i díky chybám soupeřky rychle vedla 4:0. Za stavu 5:2 sice nedokázala úvodní set dopodávat, když neproměnila dva setboly, o dva gamy později ale třetí šanci využila.Druhý set nabídl vyrovnaný souboj do stavu 2:2. Pak Bouzková, finalistka březnového turnaje v Monterrey, sebrala soupeřce dvakrát podání a zápas po necelé hodině a tři čtvrtě ukončila, když doběhla vydařený kraťas Blinkovové.Tenisový turnaj žen v Lexingtonu v USA (tvrdý povrch, dotace 225.500 dolarů):Dvouhra - 2. kolo:Bouzková (ČR) - Blinkovová (Rus.) 6:4, 6:2, Džabúrová (8-Tun.) - Govorcovová (Běl.) 3:6, 6:2, 6:4.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nárůst počtu nakažených je podle ministra zdravotnictví Romana Prymuly (za ANO) enormní a jasně dokládá exponenciální charakter současného vývoje epidemie covidu-19 v Česku. Reprodukční číslo ukazující, kolik lidí jeden infikovaný nakazí, se zvýšilo na 1,4, což indikuje nutnost zpřísnění opatření, řekl v sobotu ministr České televizi bez dalších podrobností. Premiér Andrej Babiš (ANO) znovu nevyloučil lockdown.",
  "text": "Vláda oznámila tento týden omezení zejména volnočasových aktivit i školní výuky, část platí od pátku, další opatření mají fungovat od pondělí. Prymula a premiér Andrej Babiš (ANO) už dříve nevyloučili, že pokud se situace nezlepší, bude třeba celoplošná uzávěra života v zemi.Babiš o lockdownu znovu mluvil v sobotu. Novinářům při tiskové konferenci v průhonické tělocvičně řekl, že jakékoli rozhodnutí bude na expertní skupině epidemiologů a on ho bude akceptovat. Definitivně by mohlo padnout příští týden, nejspíš už na jeho počátku.Stát podle Babiše nyní nutně potřebuje až 500 lidí, kteří mají zkušenosti s prací v call centrech, aby pomáhali s dohledáváním kontaktů nakažených. Vyzval proto firmy s proškolenými operátory, aby se úřadům přihlásily. „Potřebujeme profesionály. I když proškolíme lidi, kteří se nám přihlásí, tak to není ono. A nemáme čas,“ uvedl.Občany premiér vyzval, aby řádně nosili roušky i na nose a také, aby neodkládali svůj termín testu na covid-19. Podle Babiše řada lidí nedorazí ani na termín, na který jsou objednaní. „K pátku evidujeme 37 440 žádanek na test covid-19 a bohužel lidi nechodí na odběrná místa. Chci všechny vyzvat, i když je nepřízeň počasí, abyste přišli.“V sobotu přibylo v České republice 4635 potvrzených případů nemoci covid-19. Je to sice o skoro čtyři tisíce nakažených méně než v rekordní pátek, jde ale nejvyšší nárůst o víkendovém dni, kdy se méně testuje, a celkově pátý nejvyšší počet za jediný den od začátku epidemie.V nemocnicích bylo 2085 pacientů s covidem, z toho 408 ve vážném stavu. V sobotu zemřelo v souvislosti s koronavirem dalších 22 lidí, celkový počet úmrtí se tak zvýšil na 948.Vicepremiér a šéf Ústředního krizového štábu Jan Hamáček (ČSSD) v sobotu sdělil, že považuje růst počtu nakažených v posledních hodinách za alarmující. Štáb pracuje na vytváření záložních lůžkových kapacit.Je podle něj otázkou, zda za současného stavu přijatá i připravovaná opatření stačí, nebo nastal čas pro radikální omezení po vzoru Izraele, který před třemi týdny vyhlásil takzvaný lockdown.Od začátku března se covid v Česku potvrdil u skoro 110 tisíc lidí, aktuálně je nakažených přes 55 tisíc. I když u většiny pozitivně testovaných má covid-19 lehký průběh, jsou obavy o to, jak rostoucí počet nakažených v nemocnicích a pacientů ve vážném stavu zvládne zdravotnický systém, ať už jde o přístroje, nebo personál.\nkro, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na pražském ostrově Štvanice se ve čtvrtek otevře provizorní plovárna. Se záměrem v úterý souhlasilo vedení radnice Prahy 7. Bude zde provizorní pláž a bar, řekl místostarosta Kamil Vavřinec Mareš (Praha 7 Sobě). Zda plovárna na ostrově bude natrvalo, není jasné, jedná se totiž o záplavovou oblast. Na ostrově v minulosti plovárna bývala.",
  "text": "Nynější provizorní plovárnu bude provozovat společnost Baden Baden. Štvanice se rozkládá na hranici Prahy 7, 8 a 1.„Městská část takovéto aktivity podporuje, historicky tam byla, obnovení tradice podporujeme, navíc lidé dnes čím dál častěji vyhledávají přírodní koupaliště,“ řekl Mareš.Plovárna bude sloužit k odpočinku a k relaxaci veřejnosti. Na břeh řeky bude nasypán říční písek a bude vytvořena pláž. Na travnaté ploše budou rozmístěna lehátka a k dispozici bude bar.Finančně ani organizačně se na projektu městská část podílet v tuto chvíli nebude. Podle místostarosty však není vyloučeno, že v budoucnu se zřízením stálé pláže radnice pomůže.Plovárna by mohla být v budoucnu rozšířena o hřiště pro plážový volejbal a nohejbal, badminton a další sporty. Na mole u vody by provozovatelé chtěli zařídili půjčovnu paddleboardů či šlapadel. V plánu jsou také venkovní sprchy a nafukovací brouzdaliště pro děti.Pražský magistrát zadal letos na začátku roku vypracovávat studii celkového rozvoje Štvanice. Dokončena bude do roku 2022. Ostrov získal své jméno podle toho, že se na něm v 19. století konaly štvanice zvěře.Ve 30. letech minulého století byl na ostrově postaven zimní stadion, který byl v roce 2012 kvůli špatnému stavu zbourán. Stadion byl památkově chráněn, s jeho demolicí nesouhlasili památkáři ani velká část veřejnosti.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rámec, ve kterém probíhá konflikt mezi Arménií a Ázerbájdžánem, je vymezen dvěma principy, oba vyvozujícími se z mezinárodního práva. Ázerbájdžánci se dožadují nároku na Náhorní Karabach poukazem na historické státní právo. Sporné území bylo nedílnou součástí jejich země. Arméni s odkazem na to, že drtivou většinu místního obyvatelstva tvoří právě jejich krajané, pro změnu požadují naplnění práva jejich národa na sebeurčení.",
  "text": "Tento spor se v novém hávu táhne od konce 80. let. Taková rozepře by nám měla být více než důvěrně známá. Oba principy se v naší zemi střetly už v okamžiku vzniku Československa.Češi trvali na historických hranicích, poukazujíce na nezpochybnitelné státní právo. Naši Němci se zas oháněli právem na sebeurčení, stejně tak nezadatelným. Silou tu nakonec zvítězilo státní právo.Smlouvy uzavřené ve Versailles mezi spojenci a poraženými Německem a Rakouskem Československu zaručily historické, a ne etnické hranice. Čeští Němci se proti vlastní vůli tak stali československými občany.K tomuto diktátu, jak smlouvy označovali naši Němci, nejrozumněji přistoupili němečtí sociální demokraté, tehdy bezkonkurenčně nejsilnější politické seskupení.Na zářijovém sjezdu v roce 1919 v Teplicích se s faktem, že jsou občany Československa, smířili, i když se skřípěním zubů. Práva na sebeurčení, i když nyní jen v rámci politické autonomie, se ale nezřekli.Podle výkladu z Versailles, který razili Edvard Beneš a Karel Kramář, na právo na sebeurčení mají nárok výlučně jen státotvorné národy. Ne ale národnostní menšiny, i když jejich počet, jako tomu bylo u nás, tvořil jednu třetinu veškerého obyvatelstva.Na věci samé je pozoruhodné, že o rok později ten stejný Edvard Beneš ve sporu s Poláky o těšínské vévodství, i když i zde si české země nárokovaly celé území z titulu státního práva, se rozhodl dát přednost právu Poláků na sebeurčení a spokojil se se zlomkem sporného území, ohraničeného řekou Olší.Česká opozice mu vyčetla, že rozhodl bez toho, aby věc konzultoval s parlamentem nebo alespoň s vládou. Zato čeští Němci hořce poznamenali, že pan Beneš na principech trvá, jak se mu to momentálně hodí.Spor své řešení nenalezl. Čeští Němci byli nakonec násilně vyhnáni ze svých domovů. Konflikt mezi námi a Polskem po roce 1945, kdy jsme opět k republice připojili onen Benešem odsouhlasený zlomek Těšínska, hrozil přerůst v ozbrojené střetnutí.Řešení silou, ke které obě strany, Arménie i Ázerbájdžán, sáhly už před 30 lety, jak ukazuje naše zkušenost, vede pouze k osudovým následkům. Mírové řešení zase vyžaduje pořádnou porci svobodomyslnosti a demokracie, a to na obou stranách. Arménům ani Ázerbájdžáncům i tak není co závidět.Autor je publicista\nIvan Štern\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté anglického West Hamu remizovali ve 13. kole s Crystal Palace 1:1 a v tabulce Premier League jim patří sedmá příčka. Na vyrovnávací gól domácích Sebastienu Hallerovi přihrával český obránce Vladimír Coufal, který společně s Tomášem Součkem odehrál celé utkání. Liverpool vyhrál souboj o první místo nad Tottenham 2:1 a s tříbodovým náskokem jej vystřídal v čele tabulky Premier League.",
  "text": "West Hamu se první půle zápasu s Crystal Palace nepovedla a Christian Benteke poslal hosty ve 34. minutě do vedení. Kladiváři však ve druhé půli srovnali krok a v 55. minutě po Hallerově nůžkách i stav. West Ham se i díky bodu posunul se na sedmé místo tabulky.Liverpool se ve šlágru kola dostal do vedení ve 26. minutě, kdy se pojedenácté v sezoně trefil Muhammad Salah. O sedm minut později vyrovnal Son Hung-min a dotáhl Salaha a útočníka Evertonu Dominica Calwerta-Lewina v čele tabulky kanonýrů. Když už to na konci zápasu vypadalo na dělbu bodů, prosadil se Firmino a rozhodl o tom, že trenér Tottenhamu José Mourinho inkasoval teprve potřetí v kariéře v Premier League vítězný gól v 90. minutě.Fotbalisté Leicesteru, soupeř Slavie v únorovém play-off Evropské ligy, prohráli s Evertonem 0:2 a přišli o třetí místo v tabulce.Leicester sice předchozí dva ligové zápasy vyhrál, už ve 21. minutě však skóroval útočník Evertonu Richarlison. Po hodině hry jej napodobil Mason Holgate a Karamelky navázaly na předchozí výhru s Chelsea. Právě před ni se Everton dostal v tabulce na páté místo, na čtvrtý Leicester ztrácí bod.Southampton poslal proti Arsenalu do vedení v 18. minutě Theo Walcott, který přitom na Emirates Stadium působil 12 sezon. Za domácí vyrovnal kapitán Pierre-Emerick Aubameyang, o možný obrat však Arsenal po hodině hry připravilo vyloučení brazilského stopera Gabriela.Leeds ještě čtvrt hodiny před koncem zápasu hrál s Newcastlem nerozhodně, třemi góly však rozhodl o výhře 5:2.Anglická fotbalová liga - 13. kolo:Arsenal - Southampton 1:1 (52. Aubameyang - 18. Walcott)Leeds - Newcastle 5:2 (35. Bamford, 61. Rodrigo, 77. Dallas, 85. Alioski, 88. Harrison - 26. Hendrick, 65. Clark)Leicester - Everton 0:2 (21. Richarlison, 72. Holgate)Fulham - Brighton 0:0Liverpool - Tottenham 2:1 (26. Salah, 90. Firmino - 33. Son Hung-min)West Ham United - Crystal Palace 1:1 (55. Haller - 34. Benteke).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Moravskoslezském kraji byla v úterý podepsána koaliční dohoda. Na spolupráci se dohodli zástupci vítězného hnutí ANO s ODS kandidující společně s TOP 09, s lidovci a nově proti předchozímu volebnímu období s ČSSD.",
  "text": "Rozložení sil v jedenáctičlenné krajské radě bude rozděleno v poměru 5:3:2:1. Koalice bude mít v pětašedesátičlenném zastupitelstvu převahu 46 hlasů. Hejtmanem bude znovu Ivo Vondrák (ANO). V opozici zůstanou Piráti, SPD a komunisté.Záměr vytvořit širší koalici a rozšířit tu dosavadní o ČSSD Vondrák zveřejnil už v sobotu večer po volbách. Rozhodnutí zdůvodnil tím, že kvůli končící těžbě uhlí čeká kraj transformace na ekonomiku postavenou na nových technologiích a k tomu je třeba široké podpory zastupitelstva. Se sestavením koalice spěchal i proto, že v zemi opět platí nouzový stav.V pětašedesátičlenném zastupitelstvu má ANO 24 mandátů, ODS deset, Piráti devět, lidovci sedm, SPD šest křesel, ČSSD pět a komunisté čtyři.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký prezident Donald Trump i jeho manželka Melania Trumpová mají pozitivní test na koronavirus. Uvedl to v pátek ráno na svém twitteru, později zprávu potvrdil i Trumpův lékař. Americký prezident také dodal, že okamžitě začne s dodržováním karantény a léčbou. Podle agentury AP se nákaza koronavirem už ve čtvrtek prokázala u Trumpovy blízké poradkyně Hope Hicksové.",
  "text": "„Dnes v noci jsme byli Melania a já pozitivně testovaní na covid-19. Okamžitě začneme s dodržováním karantény a rekonvalescencí. Dostaneme se z toho SPOLU!“ uvedl americký prezident na svém twitteru. Trumpův lékař Sean Conley očekává, že prezident bude i po nákaze koronavirem vykonávat své povinnosti. V prohlášení také uvedl, že Trump i Melania jsou v pořádku. Americká první dáma Melania Trumpová na svém twitteru napsala, že se oba cítí dobře a odložili všechny naplánované akce. „Prosím, ujistěte se, že zůstáváte v bezpečí, a spolu se z toho dostaneme,“ vyzvala také americké občany.Nákaza se u hlavy státu objevila měsíc před prezidentskými volbami v USA, ve kterých Trump obhajuje svůj mandát. Poté, co se u amerického prezidenta potvrdila, ukazatel vývoje na americkém akciovém trhu zaznamenal prudký pokles, uvedla americká CNBC.„Diagnóza znamená tvrdou ránu pro prezidenta, který se ze všech sil snaží přesvědčit americkou veřejnost, že to nejhorší z pandemie už mají za sebou,“ uvádí agentura AP. Dodává, že Bílý dům nedokázal Trumpa uchránit před nákazou, přestože má přístup k „takřka neomezeným prostředkům“. To prý povede k otázkám, zda je vůbec možné ve zbytku USA při obnovování ekonomických a společenských aktivit ochránit zaměstnance, studenty a širokou veřejnost.Na pátek měl původně prezident naplánované dvě předvolební akce, z toho jednu na Floridě, o víkendu chtěl vystoupit na dvou mítincích ve Wisconsinu. Oba uvedené státy jsou z pohledu volební matematiky mimořádně významné. V aktualizovaném prezidentově rozvrhu na dnešní den podle amerických médií zůstala jediná položka, a to „telefonát na téma covidu-19 a podpory pro zranitelné seniory“.Několik hodin před prezidentovým oznámením americká média informovala, že se blízká Trumpova poradkyně Hope Hicksová nakazila koronavirem. Pozitivní výsledek testu dostala podle agentury AP ve čtvrtek. Hicksová přitom v úterý letěla s prezidentem na palubě speciálu Air Force One na předvolební debatu do Clevelandu a ve středu vrtulníkem Marine One na mítink do Minnesoty. Podle AP začala Hicksová mírné příznaky nemoci covid-19 pociťovat při návratu z Minnesoty.Bývalá modelka Hicksová působila v čele tiskového oddělení Bílého domu od Trumpova nástupu do funkce prezidenta v roce 2016. V únoru 2018 z prezidentových služeb odešla, letos v únoru se ale vrátila a v Bílém domě působí jako poradkyně.Kromě Hicksové se v minulosti infekce potvrdila i u tiskové mluvčí viceprezidenta Mikea Pence Katie Millerové, bezpečnostního poradce Roberta O'Briena či jednoho z prezidentových komorníků.Kvůli předchozím případům nákazy začal Bílý dům prezidentovy spolupracovníky denně testovat. Opatření se týká podle AP například i novinářů. Jak často se nechával testovat sám prezident, není známo.Ve Spojených státech se koronavirem od počátku epidemie nakazilo již více než 7,2 milionu lidí. Přes 207 000 nakažených s covidem-19 zemřelo.\noro, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V příštích dvou týdnech budou nejvyšší denní teploty kolem 12 stupňů Celsia. Do půlky listopadu se postupně ochladí k sedmi stupňům. Noční mrazíky lze očekávat možná po Dušičkách. Vyplývá to z dlouhodobé předpovědi, kterou v pátek zveřejnil Český hydrometeorologický ústav (ČHMÚ). Srážkově má být následující měsíc průměrný.",
  "text": "„Období příštích čtyř týdnů jako celek očekáváme teplotně i srážkově průměrné,“ uvedli meteorologové. Teploty vzduchu se budou pohybovat kolem dlouhodobého průměru, který pro tyto čtyři týdny činí 5,2 stupně, nebo slabě nad průměrem.Týdenní průměry nejvyšších denních teplot budou podle meteorologů ve druhé půlce října kolem 12 stupňů, v týdnu po Dušičkách kolem devíti stupňů a v týdnu do 15. listopadu kolem sedmi stupňů.Srážkově by se jednotlivé týdny měly pohybovat kolem dlouhodobého průměru. Srážkové úhrny se budou pohybovat zhruba kolem deseti milimetrů vody na metr čtvereční za týden. Průměrný úhrn srážek pro období od 19. října do 15. listopadu je 43 milimetrů.Zatím nejvíc napršelo v roce 1998, kdy meteorologové naměřili 92 litrů na metr čtvereční. Nejméně srážek spadlo v roce 1983 s úhrnem čtyři milimetry.Dlouhodobá průměrná teplota pro období od 19. října do 15. listopadu je 5,2 stupně Celsia. Nejchladněji bylo v roce 1965, kdy průměr činil dva stupně. Zatím nejvyšší průměr 8,2 stupně Celsia meteorologové zaznamenali na podzim před sedmi lety.Měsíční výhled se podle ČHMÚ zaměřuje na týdenní průměry, nepostihuje proto všechny možné výkyvy počasí. Úspěšnost výhledu se podle meteorologů pohybuje u teplot kolem 75 procent, u srážek je zhruba 65 procent. Předpověď na třetí a čtvrtý týden se často blíží dlouhodobým klimatickým hodnotám pro daná období.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Platy ústavních činitelů včetně soudců se příští rok zvyšovat nebudou. Od dalšího roku se mají odvíjet od průměrné mzdy. Změnu přinese novela, jejíž přijetí ve čtvrtek Senát umožnil na návrh svého místopředsedy Jiřího Oberfalzera (ODS). Nevyhověl návrhu svého hospodářského výboru, aby předlohu zamítnul. Novelu nyní dostane k podpisu prezident.",
  "text": "Základní měsíční plat poslance a senátora má podle novely v příštím roce zůstat na letošní úrovni 90 800 korun. Základní plat prezidenta bude i nadále činit 302 700 korun hrubého a premiéra 243 800 korun. Pro bylo podle záznamu hlasování 44 ze 67 přítomných senátorů.Pokud by novela nebyla schválena, vrcholným politikům a dalším činitelům by příští rok vzrostly hrubé platy asi o devět procent. Na platy soudců a ústavních činitelů je v návrhu státního rozpočtu na příští rok vyčleněno 5,78 miliardy korun, zhruba o 83 milionů méně než letos.Novela má také od roku 2022 upravit výpočet platů ústavních činitelů. Odvíjet se budou od průměrné mzdy v celé ekonomice místo od průměrné mzdy v nepodnikatelské sféře, jako je tomu nyní.V roce 2022 by se platy odvíjely od toho, jaká bude letošní průměrná hrubá mzda v celé ekonomice, neměly by být ale nižší než v příštím roce. Z predikce ministerstva práce uvedené v důvodové zprávě k pozměňovacímu návrhu vyplývá, že by v roce 2022 mohl být základní plat poslance 92 600 korun.Takzvaná platová základna, od níž se pak odvíjejí konkrétní platy na jednotlivých pozicích, má do budoucna činit 2,5násobek a pro soudce trojnásobek průměrné mzdy v celé ekonomice. Pokud by ale takto stanovená platová základna v roce 2022 i v následujících letech byla nižší než v příštím roce, použil by se údaj pro příští rok. Od platové základny se pak podle zákonem stanovených koeficientů stanoví platy a náhrady v různých pozicích.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Česku se od neděle opět zpřísní protikoronavirová opatření. Lidé si tak budou moci nakoupit pouze nezbytné zboží. V opatření se ale vyskytla výjimka, otevřené mohou zůstat prodejny se zbraněmi a střelivem. Důvodem jsou podle ministra obchodu a průmyslu Karla Havlíčka (za ANO) myslivecké lovy. „Musíme dál snižovat stav černé zvěře. Divokým prasatům hrozí nákaza africkým morem,“ tvrdí také předseda Českomoravské myslivecké jednoty Jiří Janota.",
  "text": "Jedna z plánovaných výjimek v pravidlech pro uzavření obchodů a služeb v rámci protikoronavirových opatření se týká provozoven, které prodávají střelivo a zbraně.„Byl to požadavek ministerstva zemědělství. Má to jediný důvod, musí pokračovat odstřel divoké zvěře, hrozí přemnožení černé zvěře,“ napsal vicepremiér vlády Karel Havlíček na dotaz serveru iROZHLAS.cz. Jeho slova potvrzují i myslivci, kteří říkají, že i na konci roku snižují stav černé zvěře - divokých prasat. U severní hranice Česka, v Německu a Polsku se totiž vyskytuje africký mor prasat. „Jediný účinný způsob, jak ho eliminovat na našem území, je dostat počet divočáků na minimum. Ta vlna do Česka totiž určitě dorazí,“ myslí si předseda Českomoravské myslivecké jednoty Jiří Janota. Střelivo se nesmí prodávat přes e-shopy. Myslivci ji tak musí stále dokupovat v kamenných obchodech. „Každý sice doma trochu střeliva má, ale to brzy vystřílí. Tato výjimka je pro nás důležitá, protože nemůžeme věci nakupovat online,“ přibližuje jejich předseda. Již v polovině listopadu začala platit mimořádná veterinární opatření, která mají šíření moru zabránit. „Vyzýváme veřejnost, aby při nálezu uhynulého prasete s ním nemanipulovali, oznámili to myslivcům nebo obecnímu úřadu a zaznamenali si polohu prasete,“ prohlásil tehdy ministr zemědělství Miroslav Toman (ČSSD). Pokud by se africký mor objevil v českém chovu, musí majitel všechna prasata zlikvidovat.Vláda ve středu rozhodla o přechodu České republiky do pátého stupně Protiepidemického systému od neděle 27. prosince. Kromě zavřených obchodů a služeb se podle nařízení budou moci setkat pouze dvě osoby a zákaz nočního vycházení se posune z 23.00 na 21.00 až 04.59.\nVít Kubant\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Arméni a Ázerbájdžánci se vzájemně obvinili z útoků v oblasti Náhorního Karabachu, etnicky arménské separatistické enklávy v Ázerbájdžánu. Podle místních sil bylo zabito 16 karabašských vojáků a více než stovka jich byla zraněna. Arménský premiér Nikol Pašinjan vojenské aktivity znepřátelené sousední země označil za vyhlášení války a vyzval mezinárodní společenství, aby zamezilo intervenci Turecka, které je spojencem Ázerbájdžánu, do konfliktu.",
  "text": "Ázerbájdžánské ministerstvo obrany podle ruské tiskové agentury TASS oznámilo, že arménské síly ostřelovaly ázerbájdžánské armádní pozice i ázerbájdžánské obce a mezi civilisty jsou mrtví a zranění.Pašinjan na facebooku naopak informoval, že útočit začaly ázerbájdžánské vzdušné síly, a arménské ministerstvo zahraničí tvrdí, že ázerbájdžánská armáda bombardovala obce včetně karabašské metropole Stěpanakertu.„Autoritářský režim Alijeva obnovil své nepřátelské akce. Vyhlásil arménskému lidu válku,“ uvedl také na facebooku Pašinjan s poukazem na vládu prezidenta Ilhama Alijeva. „My jsme na tuto válku připraveni,“ prohlásil arménský premiér.V reakci na eskalaci napětí vyhlásila Arménie všeobecnou mobilizaci mužů a stanné právo. Stanné právo a zákaz nočního vycházení ve velkých městech později schválil také ázerbájdžánský parlament. Podobná opatření přijal dříve i Náhorní Karabach.Podle ázerbájdžánského ministerstva obrany začaly arménské ozbrojené síly kolem 6.00 místního času ostřelovat pozice ázerbájdžánské armády podél celé linie sporného území i obce, které se se nacházejí v blízkosti.Arménská armáda uvedla, že sestřelila dva ázerbájdžánské vrtulníky, několik bezpilotních letounů a zlikvidovala další ázerbájdžánskou vojenskou techniku. Ázerbájdžánská strana tyto informace popřela. Baku také odmítá informace, že by útočilo na civilní cíle.Ázerbájdžánské ministerstvo obrany později informovalo, že jeho síly získaly kontrolu nad šesti vesnicemi, čtyřmi v okresu Fuzuli a dvěma v okresu Džebrail, které jsou de facto pod správou Náhorního Karabachu. „Při protiútoku ázerbájdžánské armády byla osvobozena řada okupovaných vesnic a strategických vyvýšenin,“ cituje TASS ministerstvo. Informaci o ovládnutí obcí však Arménie popřela a označila ji za provokací.Podle arménských lidskoprávních aktivistů zemřeli při ázerbájdžánském ostřelování dva lidé - žena a dítě. Baku uvádí, že bylo zabito několik ázerbájdžánských civilistů, včetně pěti z jedné rodiny.Evropská unie, Paříž či papež František vyzvali k ukončení násilností a k jednání. Ruský ministr zahraničí Sergej Lavrov podle agentury TASS o situaci hovořil se svým arménským i ázerbájdžánským protějškem a Moskva vyzvala k příměří.Turecko se v konfliktu postavilo na stranu Ázerbájdžánu a vybídlo Arménii k ukončení agresivních akcí vůči svému sousedovi. Předtím turecké ministerstvo zahraničí uvedlo, že Turecko je ochotné Ázerbájdžánu pomoci. „Nabídneme Ázerbájdžánu pomoc v takové formě, jakou bude sám chtít,“ sdělila podle TASS Ankara. Turecký ministr zahraničí Mevlüt Çavuşoglu a jeho ruský protějšek o situaci jednali telefonicky. Podle TASS se shodli na nutnosti co nejrychleji ukončit boje a stabilizovat situaci.Arménský premiér Pašinjan v neděli vyzval mezinárodní společenství, aby učinilo vše pro to, aby odradilo Turecko od intervence do konfliktu. To by podle něj mohlo ohrozit stabilitu regionu. „Tento nebezpečný vývoj musí být zastaven. Čelíme závažné hrozbě. Je třeba bdělosti,“ prohlásil Pašinjan.Ozbrojený konflikt mezi Arménií a Ázerbájdžánem vypukl v roce 1988 a Náhorní Karabach se s podporou Arménie odtrhl od Ázerbájdžánu ve válce, která si vyžádala na 30 000 mrtvých a statisíce uprchlíků. Nyní se enkláva a přilehlý Lačinský koridor nacházejí pod vojenskou kontrolou Arménie, zatímco Ázerbájdžán považuje území za okupované.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Nymburka v Lize mistrů zvítězili 102:69 na palubovce Keravnosu a navázali na minulou domácí vysokou výhru 96:69. Středočeský celek se díky třetímu vítězství přiblížil postupu. V neúplně tabulce se posunul na první místo, druhý Dijon má však zápas k dobru.",
  "text": "Keravnos dokázal s Nymburkem držet krok pouze v první čtvrtině, ve které vedl až o pět bodů. Hosté ale skóre otočili, úvodní dějství ovládli 30:21 a vedení už nepustili. Čeští šampioni potom především díky nadvládě na doskoku zápas kontrolovali a po úvodní porážce s Dijonem vyhráli potřetí za sebou. Domácí naopak prohráli i počtvrté.Nymburk za důležitým vítězstvím nasměroval rozehrávač Retin Obasohan, který s bilancí 14 bodů a 10 asistencí zaznamenal double double. Nejlepším střelcem hostů byl s 19 body Omar Prewitt, Vojtěch Hruban přidal 17 bodů a do dvouciferných čísel se při obnovené premiéře v Lize mistrů dostala i nedávná nymburská posila Lukáš Palyza s 13 body.Další zápas v Lize mistrů čeká Středočechy 6. ledna, kdy doma přivítají Dijon.Basketbalová Liga mistrů - 4. kolo:Skupina B:Keravnos - Nymburk 69:102 (21:30, 37:52, 54:74)Nejvíce bodů: Rozzell 18, Hunt 12 - Prewitt 19, Hruban 17, Obasohan 14, Palyza 13. Fauly: 18:15. Trestné hody: 9/8 - 15/13. Trojky: 11:11. Doskoky: 35:57.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Slavný španělský fotbalový brankář Iker Casillas v 39 letech oficiálně ukončil hráčskou kariéru. Soutěžní utkání hrál mistr světa z roku 2010 naposledy loni v dubnu, o měsíc později prodělal na tréninku Porta infarkt a následně kvůli tomu podstoupil operaci. V této sezoně byl členem realizačního týmu portugalského mistra a na trávníku už se neobjevil.",
  "text": "„Dnešek je jedním z nejdůležitějších a zároveň nejtěžších dnů v mém sportovním životě. Nastal čas říct sbohem,“ napsal na sociálních sítích Casillas, jenž většinu úspěšné kariéry strávil v Realu Madrid.S Realem získal řadu titulů v čele s třemi triumfy v Lize mistrů. Po 16 letech odešel do Porta, kde absolvoval posledních pět sezon.Jako kapitán dovedl španělskou reprezentaci k titulu mistrů světa v roce 2010 a také k triumfům na evropském šampionátu v letech 2008 a 2012. Za Španělsko sehrál 167 utkání, jeho národní rekord loni překonal Sergio Ramos.V anketě Mezinárodní federace fotbalových historiků a statistiků (IFFHS) byl pětkrát vyhlášen nejlepším světovým brankářem roku a v hlasování o nejlepšího gólmana 21. století skončil v roce 2012 druhý za Italem Gianluigim Buffonem.Před časem Casillas hodlal kandidovat na předsedu Španělského fotbalového svazu, ale nakonec si to rozmyslel. Podle španělských médií se vrátí do Realu a stane se poradcem prezidenta „bílého baletu“ Florentina Péreze.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Debata, která občas na pár chvil rozvíří internetové deníky a zase zapadne, než ji rozvíří nový impuls, třeba konflikt v restauraci. Abych se přiznala, já fotím, fotím jídla často a fotím je, protože o gastronomii píši a protože si chci občas nějaké místo připomenout. A zrovna to, co bylo na talíři, je pro mne dost důležitá informace.",
  "text": "Fotím telefonem. Sice jsem nedávno dostala jako dárek malou Leicu, která byla na focení skvělá, ale zjistila jsem, že se mi občas nevešla do letní minikabelky. A fotit foťákem je pro obsluhu „podezřelejší“ než cvak mobilem.Přiznám se, že mě nechávají chladnou občasné výkřiky o autorských právech kuchařů, kteří jídlo připravují. Copyright na běžná jídla prostě nelze vlastnit, ledaže byste si autorství nechali zaregistrovat.Fotím si jídlo už dlouho. Hlavně k tomu napomohla technika, dnešní chytré telefony dokáží takové věci, že se před nimi občas cítí hloupě i zdatnější fotoamatér. Fotí opravdu skvěle, bez ohledu na často chabé světelné podmínky, zvládají široké záběry, fotky nejsou rozmazané a barevně umí vystihnout realitu. Prostě to tak je. Všichni mí známí gastro novináři a lidé pohybující se okolo jídla fotí běžně telefonem. Občas mám u této techniky pocit, že výrobci namontovali do foťáku telefon a ne naopak.Fotím jídlo, fotím pití, fotím si i mimořádně pěkně naaranžovaný stůl, miluji focení v britských hospůdkách, v restauracích, ráda fotím v bistrech, na tržnicích, v kavárnách, čajovnách a cukrárnách.Dopracovala jsem se tak daleko, že malé zdržení, než jídlo vyfotím, ve mně vyvolává takové emoce, že se na jídlo těším mnohem víc a mnohem víc si ho i vychutnám.Vím, je to zvláštní, ale určitě v tom nejedu sama.Rozdílně fotím jídlo, které připravuji pro svůj blog, pro své stránky nebo pro noviny či časopisy. Tady nepodléhám trendům, většinou fotím Leicou a jídlo fotím opravdu takové, jak vypadá ve své finální podobě. Nemám ráda „cheating“, tedy podvádění, kdy je na talíři jídlo nedovařené, jenom aby nemělo nesprávnou barvu nebo tvar, naštěstí foťák ještě nezaznamenává vůni.Nevadí mi, že na mé fotce je vidět, čím si jídlo prošlo, že bylo v troubě, že se smažilo, že je vařené. Nenahrazuji na talíři některé přílohy, ovoce nebo zeleninu syrovým produktem jenom proto, aby byl třeba citrón žlutý jako ze stromu. To je dle mého podvod a navíc se hazarduje s výsledkem, neboť kdo vaří podle receptu, nemůže a nedosáhne takové finální podoby, jakou mu auto-fotograf falešně předhodí. „Vařič“ může mít pocit, že něco nezvládl, dokonce může z neúspěchu ve vzhledu vinit i mistra kuchaře, že udělal chybu v postupu. Je to dvousečné, přikrášlit se dá hotový talíř vždy a pravdivěji.Naopak někdy právě upečené jídlo má svůj rustikální charakter, jakousi svoji krásu, protože tak jídlo vypadá, když je hotové. Případné aranžmá a nazdobení na talíři je tudíž povolené a vyžaduje se, nakonec chceme aby jídlo na talíři pěkně vypadalo.Nikdy jsem při svém vaření nepoužila cizí fotografie a naopak jsem s překvapením zjistila, že mé fotky jídel byly použity bez mého svolení. V jednom případě se tak stalo dokonce na upoutávce v jídelníčku, což mě fakt pobavilo.Nebudu sahat po právní poučce, že co není zakázáno, je dovoleno. Toto rčení je na štíru se zvyklostmi a místy zavání s neslušností a ta se, jak známo, nevyplácí. Faktem je, že samotné focení se stává natolik populárním, že fotografování talíře nikoho nepřekvapí. Jsou influenceři, kteří si dělají s jídlem selfíčka. Já se povětšinou ze slušnosti zeptám, nikdy jsem se nesetkala se zamítavou odpovědí.Vyfotit si skvěle vypadající oběd někde v restauraci pro sebe, třeba právě pro vzpomínku nebo jako návod, jak jídlo lépe servírovat, je dle mého názoru v pořádku. Ovšem fotit jídlo a poté na fotkách jakýmkoliv způsobem vydělávat může být na hraně s autorským právem.Občas se najdou majitelé restaurací, kteří mají snahu focení jídla zakazovat. Chápu je, zvláště pokud jde o unikátní pokrm nebo pokrm připravený kuchařskou hvězdou; jedná se o jejich byznys a jejich podnikání a určitá omezení mohou stanovit. Vždy to respektuji a dodržuji, i když se s něčím podobným často nesetkávám. Ale všimla jsem si, že takový zákaz je i kontraproduktivní a „tajně“ vyfotit plný talíř může pro autora znamenat i závan dobrodružství a adrenalinu.Jsem si jista, že focení jídel ve stravovacích zařízeních a nápojů v barech je už tak rozšířené, že pomalu nevzrušuje ani jednu stranu a mnohdy jednáme jen ze zvyku.Výjimkou zůstávají požitkové restaurace či velmi noblesní podniky, kdy jídlo a jeho servírování je pravým gurmánským představením. Tady se snad přímo počítá s tím, že si jídla budete fotit a zvláště, že si budete natáčet obřady s jídlem spojené. Personál vám i rád zpomalí servírování, dokud si foťák nebo mobil nenastavíte. Nakonec proto jste sem přišli, abyste si čas užili a zůstala vám živá vzpomínka!I když jsem před pár řádky tvrdila, že se focení stává běžnou věcí, kuchaři to mohou vnímat jinak. Přeci jenom každý na osobně připraveném jídle nechává kousek svého já, své stopy, a když jsou sociální sítě plné hamburgerů, svíčkových, telecích řízků a míchaných drinků, může je to občas namíchnout, zvláště pokud máte v sobě tu drzost lézt jim skoro až do kuchyně.Přátelé, i v tomto případě platí všeho s mírou, a vězte, že haštagy jako foodporn, hamburger, schnitzel, goodsteak a podobně jsou už fotkami zaneseny a s ničím jiným nepřijdete.S něčím novým může naopak přijít kuchař a svou radost z milého překvapení hostů si chce udržet co nejdéle, takže nestojí o to, aby zaplnilo stránky sítí.Někteří se dokážou bránit zajímavým způsobem. Nedávno jsem si všimla, že vám restaurace nabídne 10% slevu, pokud necháte foťák v kapse. I to je forma dohody, pro někoho dokonce milá.Jsou i kuchaři, kteří své výtvory naopak rádi zveřejňují na sociálních sítích. Díky tomu mají rychlou, masivní a rozšířenou reklamu a mohou si tak vytvořit jméno. Činí tak jednoduše kvůli tomu, aby vám udělali chutě a navnadili vás k návštěvě právě jejich podniku.Vlastně nic nového. Fotit smartphonem se bude, jídlo v restauraci je vděčným objektem, nepobíhá, nemůže mrknout, nemůže se tvářit naštvaně, jenom prostě čeká a snad se i občas nabízí.Buďme však slušní, nenápadní a neotravujme svým cvakání okolí. Zachovejme si zdvořilost a slušnost, respektujme případné nesouhlasy, ale hlavně si užijme jídla, prostředí, milé společnosti a obsluhy, a pokud se fotografovat zrovna nehodí, gastronomický svět se bez vašeho fotozáznamu nezhroutí.\nDagmar Heřtová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Vláda podle Svazu obchodu a cestovního ruchu České republiky (SOCR) znovu vytvořila svými nařízeními obrovský zmatek. Místo, aby nechala otevřené malé prodejny, vytvořila nový systém, ve kterém se nikdo nevyzná. Novinářům to ve středu v reakci na nová vládní opatření v souvislosti se změnou stupně rizika protiepidemického systému (PES) na nejpřísnější pátý stupeň řekl prezident SOCR Tomáš Prouza.",
  "text": "ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V českém tisku se v pondělí dočtete, že se cena vody v Česku příští rok průměrně zvýší o pět procent. Píše o tom Mf Dnes. Tým českých vědců bude podle Práva zkoumat vliv dezinfekce na historické předměty. A americká vláda poslala do investičního fondu Trojmoří přes 6,5 miliardy korun, popisují Hospodářské noviny. Více ve výběru z médií, který sestavil Radiožurnál.",
  "text": "Lidé by si před Vánoci měli dávat pozor na požáry adventních věnců nebo stromečků. Upozorňuje na to ekonomický deník E15. České pojišťovny loni řešily 5189 požárů v domácnostech a právě v adventním období se jejich počet zvyšuje. Celkem pojišťovny vyplatily plnění za jednu 1,8 miliardy korun.Cena vody se v Česku v příštím roce průměrně zvýší o pět procent. Může za to i epidemie koronaviru. Tématu se věnuje deník Mf Dnes. Nejvíc zaplatí lidé v Liberci a Ústí nad Labem - jeden kubík vody zdraží o šest korun a bude stát 105 korun.Archeologové našli při průzkumu keltské osady u Holedče na Žatecku drobné šperky nebo keramické nádoby. Upozornil na to Deník. Předměty pochází z mladší doby železné, tedy zhruba z 5. století před naším letopočtem.Americká vláda poslala do investičního fondu Trojmoří přes 6,5 miliardy korun. Všímají si toho Hospodářské noviny. Spolek Trojmoří tvoří dvanáct zemí střední a východní Evropy, včetně Česka. Peníze mají sloužit například ke stavbě silnic nebo plynovodů. USA tím chtějí vyvážit vliv Ruska a Číny v regionu a také přilákat další americké investory.Tým českých vědců bude zkoumat vliv dezinfekce na historické předměty. Píše o tom pondělní deník Právo. Správci hradů a zámků totiž mají obavy, že při dlouhodobém používání dezinfekčních prostředků dojde k nevratnému poškození například historických klik nebo zábradlí.\nGabriela Gálová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 95 let zemřel v Británii fyzik a válečný veterán Benjamin Abeles, který pocházel z českožidovské rodiny a v mládí žil v Praze. Před druhou světovou válkou se dostal do Británie v transportu židovských dětí, který zorganizoval Nicholas Winton. Za války se jako mechanik v řadách 311. československé bombardovací perutě RAF (Royal Air Force, Královské letectvo) zapojil do boje proti nacistickému Německu.",
  "text": "O úmrtí Benjamina Abelese informoval v pondělí na facebooku jeho syn, upozornil server iDnes.cz. Abeles, kterému Češi říkali také Bedřich, vyvinul zdroj energie pro vesmírné sondy, který se používá dodnes.Abeles zemřel v noci na pondělí ve věku 95 let v Leicesteru v Anglii, napsal na facebooku David E. Abeles, Abelesův syn. „Díky mým prarodičům Selmě Kronbergerové a Ernstu Abelesovi, Nicholasi Wintonovi a programu kindertransportů, se stal táta jedním z mála Židů své generace, kteří měli to štěstí a přežili německé nacisty“, uvedl. Jeho úmrtí potvrdilo i české ministerstvo obrany. Abeles byl jedním z posledních československých příslušníků RAF.Narodil se v roce 1925 ve Vídni českožidovské rodině a od roku 1933 žil v Praze. Druhou světovou válku přežil díky transportu zorganizovanému Nicholasem Wintonem a jeho spolupracovníky v Británii. V květnu 1943 podle ministerstva obrany vstoupil do československé pozemní armády v Anglii a posléze do 311. bombardovací perutě RAF, kde sloužil u pozemních mechaniků.Ministerstvo uvedlo, že Abeles byl poslední veterán druhé světové války žijící ve Velké Británii, který sloužil u 311. bombardovací perutě. Zároveň byl i jedním z posledních československých příslušníků RAF. Podle Jany Zechmeisterové z tiskového oddělení ministerstva obrany jich v současné době žije do deseti. Historik Jiří Rajlich sdělil, že RAF prošlo 2500 československých letců všech odborností, tedy nejen pilotů, ale i třeba mechaniků, zbrojířů či baličů padáků. Za války jich zemřelo téměř 500.Po válce se Abeles vrátil do hlavního města osvobozeného Československa. Jeho rodina holokaust nepřežila. Studia dokončil v Izraeli, kam vycestoval legálně v roce 1949. Jako fyzik se proslavil v USA, kam odjel v roce 1956. Spolu s kolegou Georgem Codym stál u objevu zdroje, který může družice napájet ve větších vzdálenostech od Slunce, kde už nefungují fotosolární články. V roce 1961 si nechal tento objev termoelektrického generátoru patentovat.Abeles měl české, americké i izraelské občanství. „Táta byl skutečně přírodní živel, který cítil upřímnou empatii a solidaritu se všemi uprchlíky,“ uvedl Abelesův syn.Nicholas Winton zorganizoval transporty, které z nacisty okupovaného Československa dopravily do Británie 669 židovských dětí. Záchraně dalších zabránila druhá světová válka. O Wintonově akci natočil režisér Matej Mináč dokument, jehož britské premiéry se v roce 2011 zúčastnil v Londýně i Abeles.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Basketbalisté Bostonu zdolali v pátém duelu finále Východní konference Miami 121:108 a snížili stav série na 2:3. Za druhým triumfem proti Heat je dotáhl dvaadvacetiletý Jayson Tatum, jenž k 31 bodům přidal také deset doskoků a šest asistencí. Šestý zápas, a zároveň druhý mečbol Miami, je na programu v noci z neděle na pondělí.",
  "text": "Celtics ještě v poločase prohrávali o sedm bodů, ve třetí části jich nicméně nastříleli soupeři 41 a do závěrečné čtvrtiny vstupovali s devítibodovým náskokem. Vedení uhájili, přičemž Tatumovi sekundoval s 28 body a osmi finálními přihrávkami Jaylen Brown. Daniel Theis zaznamenal 15 bodů a 13 doskoků.„Dohodli jsme se, že si půjdeme zahrát, budeme bojovat a pokusíme se zároveň podat co nejlepší výkon. Povedlo se, především ve druhé půli jsme hráli výborně, ale vzhledem k tomu, v jaké jsme nyní pozici, budeme muset to samé předvést ještě dvakrát,“ prohlásil trenér vítězů Brad Stevens.Heat spoléhali především na Gorana Dragiče s 23 a Duncana Robinsona s 20 body. Jimmy Butler přidal 17 bodů, osm doskoků i asistencí, Tyler Herro, sedmatřicetibodová hvězda čtvrtého zápasu, zůstal na 14 bodech. Miami zklamala střelba trojek, kterých proměnili jen sedm z 36 pokusů.„Ještě to opravdu nebude jednoduché. Musíme se semknout, abychom situaci překonali,“ uvedl Robinson. Heat dostali v play-off 41 bodů za čtvrtinu poprvé od roku 2014, naopak Celtics dokázali dosáhnout tohoto počtu poosmnácté v klubové historii. Ve všech případech dotáhli duel k vítězství.Kromě zmiňovaných trojek nestačil celek ze South Beach na doskoku, kde prohrál 38:50, v bodech z vymezeného území (48:56) či v bodech z rychlého protiútoku (6:17). „Zasloužili si uspět. Nebránili jsme vůbec dobře, Boston hrál se skvělou energií,“ vysekl sokovi poklonu trenér Heat Erik Spoelstra.Šesté utkání, které může rozhodnout o postupu Miami do finále letošního ročníku, je na programu v neděli v noci. Na západě jsou jedno vítězství od finále basketbalisté Los Angeles Lakers, kteří vedou v sérii s Denverem 3:1.Finále Východní konference - 5. zápas:Boston - Miami 121:108 (stav série 2:3).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dopravní zpravodajství Českého rozhlasu funguje už 46 let. Poprvé se Zelená vlna vysílala 29. září 1974. Tehdy jako pořad pro motoristy, kde dopravní hlášení byla jednou z jeho součástí. Nyní je v podstatě synonymem pro dopravní informace v rádiu a na Radiožurnálu nabízí jako jediná stanice v České republice nepřetržitý servis. Teď své služby rozšiřuje skrze novou mobilní aplikaci, kterou vypouští v beta verzi.",
  "text": "Redaktoři Zelené vlny při přípravě každé relace využívají mnoho různých informačních zdrojů. Jedním z nich je i nonstop dispečink na bezplatné lince 800 553 553, kde redakce dopravního zpravodajství často získává nejrychlejší dopravní informace. Na linku volají Zpravodajové Zelené vlny, kterými jsou sami motoristé přímo na silnicích.Nová aplikace Zelené vlny by měla urychlit komunikaci volajícího s dispečerem a zpřesnit lokalizaci dané dopravní komplikace. Základní funkcí aplikace je rychlé vytočení bezplatné linky 800 553 553 kliknutím na jednu ikonu.Současně s hovorem aplikace odesílá do dispečinku Zelené vlny údaj o poloze volajícího, čímž výrazně zestruční a zjednoduší dialog o tom, kde se daný dopravní problém odehrává. Lokalizace události, která dosud trvala cenné sekundy, zabere jenom okamžik. Dispečer se tak může zaměřit na další důležité otázky k situaci na místě.Kvůli této základní funkci je při prvním spuštění aplikace nutné potvrdit své telefonní číslo vložením ověřovacího kódu, který uživateli přijde v SMS zprávě. Dále už může zůstat podstatě v anonymitě. K dispozici je i registrační formulář, díky kterému se uživatel stane registrovaným Zpravodajem Zelené vlny. Tím navýší věrohodnost svých volání, současně se zapojí do Klubu Zpravodajů Zelené vlny. Aplikace Zelené vlny nabízí i možnost kdykoliv si přehrát poslední odvysílané hlášení Zelené vlny Radiožurnálu. Kliknutím na jedinou ikonu si tak záznam můžete přehrát znovu a libovolně se v něm posouvat.Další z dostupných funkcí jsou volitelná oznámení. Díky nim uživatel dostane upozornění na mimořádně závažné dopravní komplikace, klubové informace Zelené vlny a info Radiožurnálu a Českého rozhlasu.K dispozici je dále pro základní orientaci mapa s dopravními informacemi. Tato funkce není hlavním záměrem aplikace a dopravní informace nabízí primárně ve zvukové podobě.\nzuj\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Premiér Andrej Babiš (ANO) v úterý ráno uvedl do úřadu ministra zdravotnictví Romana Prymulu (za ANO). Bývalý náměstek a vládní zmocněnec pro vědu a výzkum ve zdravotnictví nastoupil na ministerstvo poté, co v pondělí jeho předchůdce Adam Vojtěch (za ANO) oznámil rezignaci. Ten samý den jmenoval prezident Miloš Zeman Prymulu, který byl na jaře jednou z nejvýraznějších osobnostní boje proti covidu-19, novým ministrem.",
  "text": "Krátce před 8.00 přišli premiér s novým ministrem do budovy. „V první řadě chci poděkovat odcházejícímu ministru Adamu Vojtěchovi, se kterým budu nadále spolupracovat v rámci Národní ekonomické rady vlády a také na koncepčních otázkách a dalších projektech v resortu zdravotnictví,“ řekl Babiš později na tiskové konferenci.Premiér také představil priority pro nového ministra zdravotnictví: „Nejdůležitější úkol je zabezpečit v rámci covidu-19 dostatečné kapacity nemocnic při jakémkoli scénáři vývoje epidemie, a to nejenom fakultních, ale i v rámci krajů. Tam by nově měl být ten převodní můstek – Ústřední krizový štáb.“Premiér také zdůraznil, že je potřeba co nejdřív zavést systém sebereportování. „Není to náhrada práce hygien, ale je to ulehčení jejich práce,“ vysvětlil.Na závěr také definoval roli Ústředního krizového štábu. Důvodem podle Babiše byla špatná komunikace mezi jednotlivými subjekty a ministerstvem zdravotnictví. „Ústřední krizový štáb není orgán, který má nahrazovat ministerstvo zdravotnictví. Je na komunikaci s kraji a aby se ochránili naši nejzranitelnější, tedy senioři, kteří jsou v zařízeních patřících hlavně krajům,“  řekl na závěr Babiš.„Převzal jsem ministerstvo v době, která je turbulentní. Mým hlavním úkolem je stabilizovat stávající epidemiologickou situaci, pokud možno oploštit epidemii,“ představil své cíle Prymula. „Tento úkol není jednoduchý, udělám pro to vše, ale nejsem spasitel.“Nový ministr vyzval k tomu, aby lidé zapomněli na „politické půtky a animozity, které se tady dějí“. „Je tady celá řada chyb, je tady problém, kdy v Praze a Středočeském kraji nejsme schopní stíhat trasování, tak jak bychom chtěli. Ale děláme všechno pro to, abychom zaškolili další specialisty,“ řekl.Prymula také představil strategii boje s koronavirem. „Každý si musí uvědomit, že nelze zdecimovat ekonomiku tím, že použijeme jednoduché opatření, a to je uzavření republiky. Na druhou stranu je třeba zvažovat, jaká mimořádná opatření použít. Podobně je to ve Velké Británii, Francii nebo Izraeli. Odtud bereme inspiraci,“ vysvětlil.„Nejde o to, abychom něco zakazovali, ale abychom si uvědomili, že se po určitou dobu nemáme těsně stýkat. Nejcitlivější je v tuto chvíli zavírání škol, což nikdo nechce. Pokud to bude možné, tak nechceme vůbec zavírat první stupně,“ dodal.Článek pokračuje pod online reportáží.Nový ministr vyzval ředitele škol, aby v tomto týdnu využili pátek na ředitelské volno. Podle něj by vznikl čtyřdenní prostor, který by mohl zabránit přenosu.Bude ale podle něj potřeba zpřísnit opatření proti koronaviru. „Hromadné akce budou muset být omezeny, tak jak to dělají ostatní země. My jsme se rozvolnili nad rámec Evropy. V tuto chvíli v opatřeních Evropu doháníme,“ vysvětlil.Nový ministr bude ještě v úterý jednat o dalších případných opatřeních. „Ještě dnes budeme diskutovat nad návrhem, který tady už je. Jsou i akce kulturní, které nemají příliš vysoké riziko. Největší riziko je na akcích, kde lidé v krátké vzdálenosti konzumují nejen alkohol. Například v Německu je ukázněnost daleko vyšší,“ dodal.„Co se týká omezení, není daleko doba – hovořím tím v dnech a hodinách – kdy by se měla omezit doba na deset hodin. Další opatření se týká masových akcí a tam se to týká hranice – může to být sto osob pro venkovní prostředí a padesát pro vnitřní. Mohou tam být výjimky pro určité akce, kde to riziko není tak velké,“ popsal Prymula.I Prymula podpořil sebereportování. Za největší problém považuje hospitalizované. „Nestávám se ministrem covidu. Toto není ministerstvo covidu, je to ministerstvo zdravotnictví. Tady je celá řada projektů, které se musí dokončit. Jedna z dalších priorit je tak systém vzdělávání a systém atestací,“ popsal.Primárním úkolem je ale podle něj operativní, krizový managment, který by měl zachytit nástup epidemie a pokud možno ji zklidnit.Prymula také poděkoval svému předchůdci Adamu Vojtěchovi, premiéru Babišovi, a zejména zdravotníkům a hygienikům, hasičům, armádě a dalším. Podle svých slov nechystá v resortu žádné velké personální zemětřesení.Vzděláním epidemiolog Prymula vedl královéhradeckou fakultní nemocnici, byl ale dovolán kvůli podezření ze střetu zájmů. Působil jako náměstek ministra zdravotnictví Miloslava Ludvíka (ČSSD) a později Adama Vojtěcha (za ANO).Letos v květnu z postu odešel, protože nezískal bezpečnostní prověrku. Jako ministr ji potřebovat nebude. Na Úřadu vlády pak pro něj vzniklo místo zmocněnce pro vědu a výzkum ve zdravotnictví.Po vypuknutí epidemie nového typu koronaviru byl Prymula dva týdny šéfem Ústředního krizového štábu, poté vedení převzal vicepremiér Jan Hamáček (ČSSD). Prymula byl členem Rady vlády pro zdravotní rizika.Některá jeho vyjádření k možným opatřením vyvolala velkou pozornost. Například v březnu hovořil o riziku dlouhodobého uzavření hranic s tím, že cestování do zahraničí může být omezené i v příštím roce či dvou. Mluvil také o tom, že by se společně měly v době omezení sociálních kontaktů stýkat nejvýše tři rodiny.Podle jeho současných odhadů bude nově nakažených denně přibývat 6000 až 8000, řekl to v nedělním pořadu Partie televize Prima. Pomoci zploštit růst křivky počtu nemocných by podle něj mohla další opatření, namístě je i zvažovat vyhlášení nouzového stavu. Za pravděpodobné považuje uzavření škol, především v Praze. Minulý týden řekl, že počty nových případů se budou zvyšovat ještě zřejmě dva až tři týdny.\npj, dok, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ministr vnitra Jan Hamáček (ČSSD) předkládá novelu krizového zákona, která by ve stavu nebezpečí umožnila opakovaně odkládat volby. Jeho resort navíc prosadil i zkrácení lhůty pro připomínkové řízení na 10 dní. „Vzhledem k tomu, že už byl neformálně diskutován s klíčovými ministerstvy a mám pocit, že čím dříve přijde do Poslanecké sněmovny, tím lépe,“ říká ve Dvaceti minutách Radiožurnálu.",
  "text": "V zákoně by mimo jiné chtěl ústavně zakotvit Ústřední krizový štáb. „Debaty o tom, co je krizový štáb a jestli ho potřebujeme, jsme se rozhodli vyřešit takto. Co odešlo z ministerstva vnitra, je názor odborníků, jaké by mělo být krizové řízení,“ vysvětluje vicepremiér Jan Hamáček (ČSSD). Další navrhovanou novinkou je zpřesnění toho, jak by měl stát vyplácet náhradu škod. „Pokud děláme novelu krizového zákona, tak bychom se měli bavit o krizovém řízení – to je vnitro, ale pokud by chtěl stát odškodňovat, tak to už má mít v gesci někdo jiný.“ Původní znění návrhu nového krizového zákona by také omezilo poskytování informací ve stavu nebezpečí. Nově by se nemusely zveřejňovat informace, které by mohly ohrozit činnost krizových orgánů, jejich přípravu na krize nebo účinnost vyhlášených opatření. V době nouzového stavu nebo stavu ohrožení by se také mohly opakovaně odložit volby.„Jsem obviňován z diktátorských tendencí, ale ten důvod je jednoduchý. Když chceme odložit volby, tak musí být nouzový stav a obě komory musí souhlasit se zákonem, který je odkládá, nicméně jde to udělat jen jednou,“ popisuje ministr vnitra. „My jsme ale chtěli řešit všechny teoretické situace. Teď si představte, že dojde k situaci, kdy je třeba tyto volby odložit, my je odložíme o pět měsíců a až se bude blížit ten pátý měsíc, tak zjistíme, že epidemie je třikrát horší, ale nám nezbyde nic jiného, než ty volby udělat,“ doplňuje ve vysílání Radiožurnálu. Státní ústav pro kontrolu léčiv kritizuje Českou poštu za to, že rozesílá seniorům zdravotnické prostředky v nesterilním balením a tím je znehodnocuje. Ministr vnitra následně pohrozil, že na ústav podá žalobu. „K tomu bych se teď nevyjadřoval z jednoho prostého důvodu. S ministrem zdravotnictví jsme se dohodli, že ta situace bude rychle vyřešena a poprosil bych o shovívavost a počkal do pátku, kdy by ministr měl ohlásit řešení,“ říká Hamáček.„Jsem ale přesvědčen, že jsme našli způsob, jak ujistit občany, že pokud jim roušky nebyly doručeny v poškozeném balení, jsou naprosto bezpečné. My jsme přesvědčeni, že jsme od začátku postupovali správné,“ dodal.\nVojtěch Laštůvka, Vladimír Kroc\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Až dosud se o tomto ohnisku veřejně nemluvilo. V první polovině září, kdy nastupovala druhá vlna koronavirové epidemie, zamířily k Máchovu jezeru stovky vysokoškoláků. Jak nyní zjistil a ověřil server iROZHLAS.cz, z univerzitních seznamovacích kurzů si covid-19 domů odvezlo minimálně 116 účastníků. „Další problémy přišly, když se rozjeli zpátky do svých krajů,“ říká hlavní liberecký hygienik Vladimír Valenta.",
  "text": "Máchovo jezero na začátku září hostilo dva turnusy adaptačních kurzů. Každého z nich se zúčastnilo zhruba sedm stovek studentů z různých univerzit. Hygienické stanice kvůli tomu vytrasovaly už 116 nakažených, ve skutečnosti jich ale může být ještě víc.„Potkávali jsme samozřejmě i lidi z jiných univerzit,“ popisuje jedna z nakažených studentek prvního turnusu (redakce její identitu zná, nebude ji však zveřejňovat). To vše v době, kdy čísla nakažených začala v Česku strmě stoupat.Organizátoři kurzů tvrdí, že dbali na dodržování hygienických předpisů. „Když jsme zjistili první případy nákazy, tak jsme ty lidi izolovali a poslali domů,“ říká organizátor kurzu pro studenty Karlovy univerzity Michal Horký.Po zveřejnění článku se redakci ozvala Karlova univerzita s prohlášením, ve kterém se od adaptačního kurzu distancovala. „Organizátor akce nemá žádnou spojitost s Univerzitou Karlovou, není jí jakkoliv podporován a jeho aktivity nejsou s Univerzitou ani koordinovány, ani konzultovány,“ napsal mluvčí univerzity Václav Hájek. Pořádání seznamovacích kurzů pro stovky studentů z celé republiky jde v době koronavirové epidemie proti doporučení hygieniků. Samotné univerzity ale často nemají s kurzy nic společného, protože některé z nich organizuje občanský spolek Seznamovák.„Přísná opatření jsme nasadili už před kurzem. Udělali jsme vše pro to, aby se nákaza nerozšířila,“ tvrdí například Stanislav Jeřábek, šéf Studentské unie Českého vysokého učení technického a organizátor kurzu zaČVUTění, který se konal na druhém břehu Máchova jezera. Počet nakažených ale ukazuje, že snaha nebyla dostatečná.Nakažená studentka upozorňuje, že studenti během seznamování příliš nedodržovali opatření proti šíření koronaviru. Večery trávili u Máchova jezera nebo na party. Nejčastěji se chodili bavit do nedalekých Doks, kde je známá diskotéka a kemp Bílý kámen.Právě to bylo podle účastnice kurzu jediné místo, kde si studenti roušky nasadili. „Opatření se týkalo jen prostor, kde bylo více než sto lidí, takže vlastně jen večerních diskoték,“ popisuje. Studenti se podle ní bez roušek setkávali i při meziuniverzitních hrách.Fotky zveřejněné na facebooku klubu ale ukazují, že roušky nikdo během večerní akce neměl. Server iROZHLAS.cz se pokusil kontaktovat i provozovatele podniku, telefon uvedený na webových stránkách však nikdo nebral, druhé telefonní číslo bylo nedostupné.Že má Bílý kámen v příběhu důležitou roli, redakci potvrzuje hlavní ústecká hygienička Lenka Šimůnková. Podle ní provozovatel podniku akce prezentoval na facebooku a zval na ně studenty.„Pozval si tam studenty z různých univerzit. Kromě naší ústecké univerzity tam byli i studenti z Technické univerzity Liberec nebo z Pardubic. Přišli jsme na to před dvěma týdny, kdy se nám začali objevovat první nakažení studenti,“ říká Šimůnková.Trasování kontaktů podle Šimůnkové nebylo vůbec jednoduché, protože se často setkali studenti, kteří se vůbec neznali.„Byli tam studenti z celé republiky, kteří se navíc ani neznali. Od nemocných jsme tedy zjišťovali, s kým byli na chatce nebo zda se tam s někým nesblížili a zda na něj nemají telefon,“ líčí hygienička. Na řešení klastru pracují podle ní hygieny v celé republice.To serveru iROZHLAS.cz potvrdilo několik dalších ředitelů hygienických stanic. „Nakazili se tam jednotlivci, ale poté přišly další problémy s tím, když se rozjeli zpátky do svých krajů,“ říká šéf libereckých hygieniků Vladimír Valenta.Z Pardubického kraje se pod Bezdězem nakazilo čtyřicet studentů, uvádí ředitel pardubické hygieny Antonín Vykydal.Pražská hygienická stanice ale dosud nic nezaznamenala. „Zatím tento klastr nahlášený nemáme. Ale většina nákaz ve škole pochází z podobných seznamovacích akcí,“ vysvětluje hlavní pražská hygienička Zdeňka Jágrová.Univerzity podle svých slov nemají šanci ovlivnit, zda se studenti seznamovacích kurzů zúčastní.„Jsou to dospělí lidé. Nikoho nenutíme, aby na kurzy jezdil, takže studenti určitě znali riziko a je to jejich záležitost. Jako univerzita kurz nepořádáme, jen o něm informujeme studenty,“ tvrdí mluvčí ústecké univerzity Jana Kasaničová.Zato Technická univerzita v Liberci o kurzu skoro žádné informace nemá, zástupci školy dokonce neví, kdo seznamovací kurz pro jejich studenty organizoval.„Zkoušeli jsme sehnat organizátora, ale nepodařilo se to. Včera (v úterý) se o tom bavilo vedení školy na poradě a padla tam informace, že se není na koho obrátit,“ uvádí mluvčí Radek Pirkl.Škola si je podle něj vědoma toho, že pořádání kurzu nebyl dobrý nápad, a pro příští rok se chce z letošního vývoje poučit. „Smířili jsme se s tím, že to byl seznamovák a do příštího seznamováku už snad nebude řádit koronavirus nebo studenty vyzveme, aby na něj nejezdili,“ dodává Pirkl.Seznamovacích kurzů u Máchova jezera se zúčastnili studenti Univerzity Pardubice, vysoké školy Ambis, Technické univerzity v Liberci, Univerzity J. E. Purkyně v Ústí nad Labem, Karlovy univerzity, Českého učení technického v Praze a Vysoké školy ekonomické.S podobným problémem se podle zjištění redakce setkaly i například Univerzita Palackého v Olomouci nebo Masarykova univerzita v Brně, ani jeden z těchto kurzů se ale neuskutečnil na Máchově jezeře. Nákaza koronavirem se po skončení olomouckého pobytu potvrdila u jedné studentky, v případě brněnské akce se podle organizátora nakazilo nejméně pět účastníků.\nVít Kubant, Martin Štorkán\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Itálii už od neděle není žádný z regionů zařazen do červené zóny s nejvyšší mírou rizika šíření koronaviru a vydechli si zejména obyvatelé Lombardie či Piemontu, kde se po více než měsíci opět otevřely restaurace, kavárny a bary. V zimním středisku v Dolomitech se ale v sobotu na demonstraci sešli hoteliéři, provozovatelé restaurací a sjezdovek, kteří považují za likvidační opatření vlády nechat přes Vánoce uzavřené lyžařské areály.",
  "text": "Itálie zhruba před pěti týdny přešla na nový systém hodnocení stavu epidemie a podle předem daných kritérií řadí jednotlivé regiony buď do žluté, oranžové nebo červené zóny. Nejpřísnější restrikce platí v červené zóně, nejmírnější naopak ve žluté. Červený ode neděle už není žádný z regionů, mezi ty oranžové patří Abruzzo, Kampánie, Toskánsko, Valle d'Aosta a také autonomní provincie Jižní Tyrolsko.V červených a oranžových zónách musejí mít restaurace a kavárny zavřeno, v těch žlutých ale smí provozovatelé přes den otevřít, provoz je omezen do 18.00. Poprvé po více než měsíci tak v neděli mohli zajít do svého oblíbeného podniku na kávu obyvatelé Lombardie, Piemontu, Kalábrie a Basilicaty, tedy regionů, které nově přešly mezi ty označené žlutě.Přísná pravidla dál platí v některých alpských oblastech, které by za normálních okolností přes Vánoce kvůli přílivu turistů praskaly ve švech. Letos ale zimní střediska zažijí nebývale tiché svátky, protože vláda provoz sjezdovek zakázala až do 7. ledna, navíc přes svátky zavede omezení pohybu.Ve známém středisku Cortina d'Ampezzo se v sobotu konal protestní pochod, do kterého se zapojili místní podnikatelé, hoteliéři, restauratéři, ale také lyžařští instruktoři nebo majitelé půjčoven. V čele průvodu kráčel starosta městečka Gianpietro Ghedina.„Cortina patří mezi ty obce, které negativní důsledky vládních nařízení, jež jsou nepochopitelně namířena zrovna na nás, pocítí nejsilněji,“ citovala starostu agentura APA. V průvodu lidé nesli třeba transparenty s nápisy „hory jsou naše živobytí“.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Podle organizace Transparency International se v Česku snižuje průhlednost financování předvolebních kampaní. Nejhůře obstály v jejím hodnocení před krajskými volbami hnutí ANO, SPD a karlovarská koalice ODS a KDU-ČSL s podporou Soukromníků.",
  "text": "Jedním z hlavních prohřešků stran je, že nedostatečně informují o plánovaných rozpočtech na kampaň. „Nesnaží se zveřejnit, kdo jsou přesně členové jejich týmů, nedávají informace, na jakých facebookových a jiných profilech na sociálních sítích bude kampaň probíhat, a celkově se snaží o strategii a finančních parametrech kampaně neříkat mnoho,“ řekl pro Radiožurnál vedoucí projektu Transparentní volby.cz Ondřej Cakl.Server dále uvedl, že výrazným problémem kampaní je také jejich manipulativní vedení skrze reklamní články od PR agentur, které zdánlivě informují o běžné krajské agendě.„Trendem v transparentnosti kampaně po parlamentních volbách 2017, který není nutné složitě analyzovat, se stalo lajdáctví. Dokonce i subjekty, které už mají vytvořeny nástroje zveřejňování informací o rozpočtu, donorech, personálním vedení kampaně nebo struktuře ekosystémů sociálních sítí, se nenamáhají je před krajskými volbami aplikovat,“ dodal Cakl v hodnocení zprávy.Podle předsedy hnutí SPD Tomia Okamury je ale Transparency International nedůvěryhodná, stejně jako i její hodnocení kampaní. S výsledky zprávy nesouhlasí ani manažer hnutí ANO Jan Richter.„Často naopak zveřejňujeme i věci a informace, které jsou nad rámec zákona. Veškeré náklady jsou uvedeny na transparentním účtu, takže se o netransparentnosti z naší strany nedá vůbec hovořit,“ uvedl.Nejlépe si naopak podle organizace vedli Piráti, plzeňská koalice KDU-ČSL, ADS a Nestraníků, a také ústečtí Spojenci pro kraj.\nTereza Chlubná\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Česku bude pravděpodobně denně přibývat 6000 až 8000 potvrzených nákaz covidem-19, řekl v neděli v Partii televize Prima vládní zmocněnec pro vědu a výzkum ve zdravotnictví Roman Prymula. Pomoci zploštit růst křivky počtu nakažených by podle něj mohla další opatření, na místě je i zvažovat vyhlášení nouzového stavu, dodal. Za pravděpodobné považuje uzavření škol, především v Praze. Reprodukční číslo se podle něj nyní blíží 1,8.",
  "text": "Podle vyjádření ministra zdravotnictví Adama Vojtěcha (za ANO) pro Seznam Zprávy by k celostátnímu uzavření škol a vyhlášení nouzového stavu mohlo dojít, když reprodukční číslo překročí 2.Prymula uvedl, že každá setina je u reprodukčního čísla rozhodující. V pondělí bylo v zemi 1,59, aktuálně se podle něj v intervalech blíží 1,8. „Neříkám, že je to katastrofa, ale je to stav, který je krizový a musí se výrazně brzdit,“ upozornil v Partii televize Prima.Podle něj je třeba uvažovat i o vyhlášení nouzového stavu, který by kabinetu umožnil zavádění závažnějších celoplošných opatření, ke kterým nemá pravomoc ministerstvo zdravotnictví.Předseda opoziční ODS Petr Fiala v Partii uvedl, že nouzový stav na místě není.„Není pro to žádný důvod. Jsou tu kompetence ministerstva zdravotnictví, možná rozhodnutí vlády. Pořád se ještě nevyčerpaly všechny možnosti. Preferuji, aby se spíš přistupovalo lokálně a regionálně, než abychom přecházeli k plošným opatřením,“ uvedl.Prymula varoval před exponenciálním růstem počtu infikovaných, v takovém případě by se musela znovu jako na jaře dělat ekonomicky náročná opatření. „Není to žádné strašení, každý si může vzít kalkulačku,“ podotkl. Za jisté považuje, že Česko bude brzy stoupat do pásma šesti až osmi tisícovek nakažených denně.Na místě je podle Prymuly uvažovat o omezení hromadných akcí. „Jedná se o společenské akce, kde dochází ke konzumaci nejen alkoholu,“ upřesnil. Česko by mohlo zpřísnit opatření po vzoru jiných evropských zemí. „Budou diskutována i sportovní utkání. Je řada zemí, kde se prostě hraje bez diváků, i u velkých pohárových soutěží v Evropě,“ řekl Prymula.Za pravděpodobnou alternativu považuje uzavření škol, za reálné to považuje do týdne, především v hlavním městě. Týkat by se nemuselo nejmladších dětí.„Svědčí pro to různá virologická data. Na prvním stupni se nákaza nešíří tak intenzivně jako na druhém a výše. Ty děti se nenakazí tak rychle a nevylučují tolik toho viru,“ řekl Prymula.„Na našich školách byla ministerstvem zdravotnictví v rychlém sledu zavedena preventivní opatření, a to roušky ve společných prostorách. A následně i roušky ve třídách. Aniž byla vyhodnocena jejich účinnost, už pan Prymula – mimochodem ten, který v květnu říkal, že ve školách žádné nebezpečí nehrozí - avizuje zavření těchto škol. Zatímco sportovní a společenské akce dále běží,“ uvedl pro Radiožurnál minisr školství Robert Plaga z ANO.Podle Vojtěcha a hlavní hygieničky Jarmily Rážové je nyní na řadě spíš omezování hromadných akcí a účast diváků na sportovních utkáních. Ve školách snižují riziko nákazy roušky. Rážová v České televizi řekla, že není příznivcem zavření středních škol a druhého stupně základních škol. „A vůbec ne prvního stupně, to je jedno z těch nejzazších opatření,“ uvedla.Podle exministra školství Fialy by měla mít opatření ohledně škol hlavně logiku. „Jestliže sedí děti zarouškované ve třídách a pak jdou cvičit bez roušek do tělocviku, to úplně logiku nemá,“ konstatoval. Základní školy by se podle něj měly co nejdéle udržet v chodu a rozhodovat by se mělo podle lokální situace.\nah, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česká pošta podle Státního ústavu pro kontrolu léčiv (SÚKL) porušila při rozesílání respirátorů a roušek seniorům zákonné požadavky na distribuci a technické normy zdravotnických prostředků. SÚKL o tom v pondělí informoval v tiskové zprávě. Pošta musí do tří dnů přijmout nezbytná nápravná a preventivní opatření, uvedl.",
  "text": "„Zdůrazňuji, že výzva je určena České poště, nikoliv občanům, kteří zásilky obdrželi. Je to tedy nyní pošta, která musí konat a vymyslet způsob, jak odvrátit existenci faktického rizika možného ohrožení zdraví milionů uživatelů,“ sdělila ve vyjádření na webu ředitelka ústavu Irena Storová.Podnik se hájí, že převzal ochranné pomůcky, nikoli zdravotnický materiál. To mají dokazovat i předávací protokoly, které má pošta k dispozici. Z tohoto pohledu neměla kontrola ze strany SÚKL začít, protože ústav není oprávněn ochranné pomůcky kontrolovat, řekl mluvčí pošty Matyáš Vitík. Ministr vnitra Jan Hamáček (ČSSD) řekl, že SÚKL neměl kompetenci k provedení kontroly. Zvažuje podání trestního oznámení na úřad kvůli šíření poplašné zprávy.Lékový ústav přímo na poště provedl kontrolu. Výrobky podle něj naplňují zákonnou definici zdravotnického prostředku. Nesmí být tak distribuované při porušení originálního obalu nebo bez informací od výrobce.Hamáček novinářům řekl, že SÚKL nevydal žádný kontrolní závěr ani neumožnil podat námitky proti němu, což považuje za nestandardní. Úřad podle něj ani nemá kompetenci ke kontrole na poště, protože nešlo o distribuci zdravotnického materiálu, ale rozesílání osobních ochranných prostředků.Vyjádření SÚKL podle ministra může vyvolat obavy mezi seniory, že jim roušky a respirátory prostředky, které jim pošta dodala, mohou uškodit. Hamáček proto požádal právní oddělení ministerstva, aby zpracovalo trestní oznámení pro možné šíření poplašné zprávy. Zatím podle něj nelze říct, zda by oznámení mířilo proti úřadu, jeho ředitelce nebo mluvčí, podle něj to budou muset vyhodnotit právníci.Česká pošta je ale podle Vitíka logistickou firmou, která na základě konkrétních objednávek distribuuje sortiment, jako jsou předvolební materiály, letáky obchodních řetězců a podobně. Pět roušek, které pošta posílala v obálce, bylo vyňato z větších balení o 50 kusech. Respirátor zase neměl informace v češtině a podle SÚKL nenesou správné označení shody s evropskými normami CE. Písmena CE na respirátoru sice jsou, podle vysvětlení serveru Kverulant jde o značku China Export, která je jen velmi podobná. Špatně označená podle ústavu je také norma EN 14385 stanovující požadavky na stacionární zdroje znečištění ovzduší.SÚKL od pošty čeká informace o přijatých opatřeních, způsobu a harmonogramu jejich realizace musí pošta do tří pracovních dnů. Ústav uvedl, že tyto dílčí závěry vydal ještě před dokončením samotné kontroly. „Jedná se o standardní krok v situacích, kdy hrozí riziko z prodlení a negativní zdravotní následky uživatelů daných výrobků,“ píše se v tiskové zprávě.„Dnes, v pondělí 21. září, kdy SÚKL vyzval Českou poštu k nápravě, je veškerý materiál roznesen všem adresátům. Česká pošta tuto vícestupňovou akci s výraznými časovými a personálními nároky zvládla bez problémů. Pokud opět dostane od státu zadání, aby distribuovala další ochranné pomůcky, jako logistická firma se tohoto úkolu opět zhostí. Oficiální vyjádření SÚKL právně analyzujeme, poté jej od nás obdrží,“ dodal Vitík.K okamžitému řešení Státní ústav pro kontrolu léčiv přistoupil i proto, aby zabránil opakovanému protiprávnímu jednání, jelikož ty stejné výrobky mají být v blízké budoucnosti distribuovány dalším skupinám obyvatel.Česká pošta minulý týden roznesla téměř třem milionům lidí starších 60 let do schránek zásilky s rouškami a respirátorem. O rozdávání roušek starším lidem rozhodla vláda. Distribuce vyšla na zhruba 15 milionů korun.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Násilník ve střední Francii v noci na středu zabil tři četníky a jednoho vážně zranil, informovala s odvoláním na prokuraturu agentura AFP. Četníci zasahovali na samotě u obce Saint-Just v departementu Puy-de-Dôme kvůli ohlášenému případu domácího násilí.",
  "text": "Krátce po středeční půlnoci se policisté vydali k domu, kde se ukryla ohrožovaná žena. Osmačtyřicetiletý muž jednoho z nich zastřelil a druhého zranil. Následně svůj dům zapálil a znovu začal střílet na příslušníky bezpečnostních složek, přičemž zemřeli další dva lidé.Žena je podle informací agentury Reuters v pořádku. Před svým partnerem utekla na střechu domu, odkud se ji podařilo dostat do bezpečí, a nyní poskytuje výpověď, která by měla osvětlit, co přesně se v domě odehrálo. Na místě zasahovali hasiči, kteří dostali pod kontrolu požár domu.Na místě je podle zdroje blízkého vyšetřování nejméně sedm příslušníků elitních vojenských jednotek GIGN specializovaných na terorismus, které spadají pod četnictvo. „Jsme obezřetní kvůli nebezpečnosti tohoto jedince,“ uvedl zdroj.Pachatel, po němž četnictvo v ranních hodinách stále pátrá, je podle AFP bezpečnostním složkám známý pro dřívější problémy související s péčí o dítě.S výjimkou teroristických činů je násilí spáchané s pomocí střelných zbraní proti příslušníkům bezpečnostních sil ve Francii relativně vzácné. V květnu střílel zuřící muž z pušky na četníky v Saint-Christoly-Médoc v departementu Gironde a jednoho z nich lehce zranil.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Hudební skladatel, klavírista a pedagog Vadim Petrov, který v pondělí zemřel ve věku 88 let, se během své umělecké kariéry věnoval nejrůznějším žánrům od vážné hudby až po populární. Složil též hudbu k řadě filmů (Causa králík, Útěky domů), inscenací, divadelních a rozhlasových her (Antigona, Idiot) i večerníčků (Krtkova dobrodružství). V roce 2018 mu prezident Miloš Zeman udělil medaili Za zásluhy I. stupně v oblasti školství a kultury.",
  "text": "Petrov komponoval především hudbu k filmům a televizním inscenacím a filmům, na svém kontě jich má kolem 400. Je však autorem i symfonických skladeb (Beskydská epizoda, Baletní miniatura, Koncert pro housle, poema Sůl země), skladeb komorních (Nocturno in G, Burleska, Ruské evangelium), sborů, písní a písňových cyklů, šansonů a dalších. Jeho dílo převyšuje 1400 titulů.„Vždy jsem měl tolik scénářů, že jsem pomalu zapomněl hrát na klavír,“ řekl před osmi lety při oslavách svých 80. narozenin.Petrov se narodil 24. května 1932 v Praze v rodině ruského emigranta a lékaře ze starobylé ruské šlechtické rodiny Repninů-Rěpninských a české pěvkyně. Již jako šestiletý začal studovat hru na housle, později, po absolvování pražského ruskojazyčného gymnázia, vystudoval skladbu a hru na klavír na pražské AMU.V letech 1957 až 1966 vedl oddělení lidové zábavy v Městském domě osvěty v Praze. V roce 1966 založil Lidovou konzervatoř (dnešní Konzervatoř Jaroslava Ježka), jejímž byl prvním ředitelem. V době normalizace dostal zákaz veškeré umělecké činnosti v rozhlase, televizi a filmu a musel opustit místo ředitele Lidové konzervatoře. Díky přátelům se poté stal profesorem na Střední hudební škole pro mládež s vadami zraku (Konzervatoři Jaroslava Deyla).Od roku 1976 až do odchodu do důchodu v roce 1992 pak vyučoval skladbu a hudební teorii na Pražské konzervatoři. Mezi jeho žáky patřili například skladatel a pianista Petr Malásek, pěvkyně Dagmar Pecková nebo zpěvačka Anna K. Dlouho také působil jako předseda Správní rady agentury DILIA.Petrov za svoje dílo i pedagogickou činnost získal mnohá ocenění. Kromě státního vyznamenání například Cenu Svazu českých skladatelů a koncertních umělců za celoživotní tvorbu (1987) a řadu ocenění za jednotlivá díla, například Cenu Antonína Zápotockého za hudbu k televizní inscenaci Adriena (1978) či několikrát Prix Bohemia za hudbu k rozhlasovým hrám Třešňová alej (1982), Zaječí pohádka (1983), Jak se peče štěstí (1983), Pax rerum optima (1984), Křik labutě (1987).V roce 2001 získal Zlatou a o dva roky později Platinovou desku Supraphonu či v roce 2015 Zlatou cenu OSA za celoživotní zásluhy o českou kulturu. V roce 2016 byla Základní umělecká škola v Praze 4 přejmenována na Základní uměleckou školu Vadima Petrova.V zahraničí získal například Prix Monte Carlo za hudbu k televiznímu filmu Chvíle pro píseň trubky (1981), ve kterém si i zahrál. Dostal řadu dalších cen, například na festivalech v Moskvě a španělském Gijonu ceny za hudbu k animovanému snímku Krtek ve snu (1985).Loni mu ruský prezident Vladimir Putin udělil Řád přátelství, který je nejvyšším ruským státním vyznamenáním pro cizince.„Ve své tvorbě se Vadim Petrov často obracel k ruskému hudebnímu dědictví, vytvořil originální symfonická díla založená na ruských lidových písních a tvorbě ruských skladatelů: Ruské evangelium, Stříbrná serenáda, Obrázky staré Rusi, Ruské balady a romance,“ uvedlo při té příležitosti ruské velvyslanectví.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Evropská unie je jen krok do toho, aby vystrčila Polsko a Maďarsko k východu z Evropské unie.",
  "text": "Poté, co Budapešť a Varšava, ústy svých premiérů Mateusze Morawieckého a Viktora Orbána, ohlásily, že nemíní ustupovat ze svého veta fondu obnovy, ani veta sedmiletého rozpočtu Evropské unie, dala skupina několika severských a západoevropských zemí v čele s Nizozemskem najevo, že ona zase nehodlá ustupovat z podmínky právního státu. Samozřejmě, že pro výplatu prostředků z evropských fondů.Jediný vstřícný krok vůči Varšavě a Budapešti naznačila předsedkyně Evropské komise Ursula von der Leyenová, když uvedla, že se pravidla právního státu budou kontrolovat pouze v souvislosti se zacházením s prostředky z evropských fondů.To by mohlo trochu uklidnit polskou vládu, které jde hlavně o to, aby mohla dotáhnout do konce svoji „reformu soudnictví“. Ta totiž umožnila dosadit do pozic soudců lidi blízké současné polské vládě.Unie by také mohla deklarovat, že se zkoumání právního státu netýká eticko-morálních otázek, jako je manželství homosexuálů nebo zákaz potratů. Podle polského listu Rzeczpospolita to však nic neřeší pro maďarskou vládu Viktora Orbána, který se obává právě zkoumání využívání evropských fondů.Část zemí Evropské unie v čele s Francií proto připravuje plán, jak polsko-maďarské veto fondu obnovy obejít.Připomeňme, že se jedná o balík celkem 750 miliard eur grantů a výhodných úvěrů, které mají pomoci koronavirem nejvíce zasaženým ekonomikám. Tyto peníze mají začít putovat do rozpočtu unijních zemí už na jaře příštího roku. Mají ekonomiky rychle vrátit na úroveň před koronavirovou krizí. Proto není času nazbyt.Obejít Varšavu a Budapešť jde navíc poměrně jednoduše, a to formou mezivládní smlouvy zbylých 25 zemí unie. Poláci a Maďaři by ale žádné peníze z tohoto unijního nástroje nedostali. Jen v případě Polska jde o 64 miliard eur, tedy téměř 1,5 bilionu korun.Obejití Polska a Maďarska by proto nemělo být první, ale poslední řešení, k němuž by se státy Evropské unie uchýlily. Protože by to nebylo nic menšího, než vystrčení Polska a Maďarska k východu z unie. Navíc by to neřešilo rozpočet Evropské unie, který musí být přijat jednomyslně a kde zatím unijní právníci na žádnou kličku vůči vetu nepřišli.Je však zároveň otázka, jestli by tyto vůči Bruselu stále agresivnější, a doma stále více autoritářské režimy, měla unie ve svých řadách trpět.A jestli by jejich obcházení při přijetí fondu obnovy nebylo vítaným katalyzátorem kroků, které stejně musí Evropská unie udělat. Tedy, pokud chce zůstat společenstvím demokratických zemí.Autor je komentátor Deníku\nLuboš Palata\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Děti vyměňují sport za televizní obrazovku a počítač, pohybová aktivita je nahrazována obezitou, upozorňuje v rozhovoru s Vladimírem Krocem přednosta Rehabilitační kliniky a tělovýchovného lékařství Fakultní nemocnice v Motole Pavel Kolář. Jak se nedostatek fyzické aktivity odráží na fyzickém i psychickém stavu dětí? A jak důležité jsou pohybové návyky získané v dětství, řekl ve Dvaceti minutách Radiožurnálu.",
  "text": "Proč považujete za tak mimořádně důležité, aby se ve školách zrušil zákaz tělocviku?Pohybové a pracovní návyky, vzdělanost a její forma je velmi důležitá i v rámci školy, v rámci tělocviku. Není to jenom otázka nějaké továrny na vědomosti, ale je to i otázka dalších faktorů, které se do toho promítají. Dnes vidíme, že jenom za jaro u dětí došlo k průměrnému navýšení hmotnosti o dva kilogramy, což je hodně. Je potřeba si uvědomit, že u dětí se v rámci pohybu vytváří určité návyky, ke kterým se nemůžete vrátit v pozdějším věku.A co máte na mysli varováním, že nám mohou vyrůst covidové děti?Je to hlavně obezita. Druhá věc je, že děti nezískají návyky pro pohybovou aktivitu. Ta se vytváří v raném věku nejen psychicky, ale i chemicky – je spojená s tvorbou endorfinů, s pamětními stopami, ke kterým se člověk vrací v dospělosti. Když vezmeme dobu před covidem, tak už tehdy bylo 40 procent populace, která nepraktikovala žádnou pohybovou aktivitu. V České republice žije 66 procent lidí s nadváhou a obezitou, 28 procent lidí má takzvaný metabolický syndrom, což je jeden z podílů na vzniku diabetu druhého typu.Není to tak, že epidemie a vládní opatření akcelerovaly už nastoupený trend určité části populace a mládeže, která nemá ke sportu ten správný, aktivní vztah?Určitě se v tom dá mnohé zlepšovat. Tady vidíme jeden ze základních důsledků, které se promítají i v rámci covidu, a to je digitální závislost – děti vyměňují sport za televizní obrazovku a počítač. A stres, který u toho prožívají, nemají spojený s pohybem, což má významný podíl nebo důsledek pro zdravotní stav národa.Ocitli jsme se ale ve stavu, kdy se musíme omezovat téměř ve všech životních situacích. Neměli bychom se smířit s tím, že to platí i u sportu?Určitě. V daném období epidemie covidu je důležité respektovat opaření. Nicméně sport venku, otužování a další aktivity nejsou kontraindikací nebo nemají tak významný dopad na rozšíření nákazy.Právě dnes se s řadou omezení otevřely tělocvičny, posilovny, bazény. Vítáte to?Určitě to vítám, ale samozřejmě diskutabilní je sportování s rouškou. Nedokážu si představit třeba sportovní gymnastiku s rouškou… Při sportu si vlastně vytváříte roušku, protože se vám tvoří hlen. A sportovní aktivity vám vytváří silnější bránu pro vstup viru, protože hlen je přirozenou obranou, přirozenou rouškou, kterou můžete využít.Skutečně může rouška představovat při zátěži zdravotní riziko?Prokázaná rizika nejsou. Nicméně rouška má svůj význam, protože pro závažnost onemocnění hraje také roli množství viru, který vdechnete. Takže rouška určitou ochranu má, ale při sportu je jednoznačné, že rouška je velkou překážkou a při některých sportovních odvětvích může být i určitým nebezpečím.Proč by měla být opatření selektivní a individualizovaná, nikoliv plošná? A proč koronavirus není jen epidemiologický problém? Poslechněte si celý rozhovor.\nVladimír Kroc, prh\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Francie o víkendu otevírá jindy nepřístupné památky. V době pandemie část z nich nepůjde navštívit přímo, ale jen virtuálně. Prohlédnout si je tak mohou lidé třeba i z Česka. V sobotu se jim virtuálně otevře například pařížská katedrála Notre-Dame.",
  "text": "Památky, muzea i historické paláce, které jsou jindy nepřístupné, odemykají své dveře obvykle jen jednou ročně. A to právě v této době, u příležitosti Dnů evropského dědictví.Sobotní poledne bude patřit například virtuální prohlídce pařížskou katedrálu Notre-Dame. Slavná památka, která vyhořela loni v dubnu, zve na svůj profil na Facebooku. Zájemce čeká 45minutová komentovaná prohlídka.Je to vůbec poprvé, kdy lidé na celém světě mohou v jednu chvíli a živě nahlédnout do slavné památky. K vidění budou opravy po požáru a prozkoumat mohou i bezpečnostní práce.Organizátoři během celého víkendu nechystali pro veřejnost i doprovodný program na prostranství před katedrálou.37. ročník Dnů evropského dědictví se tentokrát nese ve jménu „výchovy a vzdělávání k historickému dědictví“.\nMarie Sýkorová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Fotbalisté Sparty remizovali ve 14. kole první ligy s Libercem 1:1 a před krátkou zimní přestávkou jsou v tabulce až třetí. Oba celky v prvním poločase kopaly penaltu, ale zatímco domácí kapitán Bořek Dočkal neuspěl, hostující Kamso Mara diskutabilně nařízený pokutový kop proměnil. Jablonec vyhrál 3:1 v Olomouci, dva góly dal Martin Doležal. Severočeši v natáhli sérii bez porážky na sedm zápasů a v neúplné tabulce se posunuli na druhé místo.",
  "text": "Pražané doma v nejvyšší soutěži nevyhráli třetí z posledních čtyř duelů a z třetí pozice ztrácí čtyři body na vedoucí Slavii, která odehrála o duel méně. Na druhý Jablonec, jenž má naopak odehráno o zápas víc, ztrácí Sparta bod. Liberec se posunul na páté místo.Spartě se v repríze finále posledního domácího poháru už po necelé půlminutě hry po souboji se spoluhráčem Hanckem zranil stoper Čelůstka. Jednatřicetiletý český reprezentant se po ošetření pokusil pokračovat, ale v sedmé minutě ho musel vystřídat Polidar. A hned dal o sobě vědět centrem do vápna, jenže Juliš z první přestřelil.Slovan se do první šance dostal díky domácím v 19. minutě. Hilál, který si připsal 50. ligový start, obral Polidara o míč, ale Mara zamířil nad.V 25. minutě hostující bek Kačaraba po rohovém kopu přišlápl Hanckovi nohu a rozhodčí Marek po zhlédnutí opakovaných záběrů nařídil pro Letenské penaltu. Gólman Nguyen však směr Dočkalovy střely vystihl a vyrazil ji.Vzápětí na druhé straně brankář Nita zastavil Peškovu ránu hlavou, po níž zůstal na zemi otřesený. K překvapení domácích sudí Marek přisoudil Severočechům pokutový kop. Domácí obránce Sáček totiž před přerušením hry vzal ležícímu Nitovi míč do rukou. K penaltě se postavil Mara, Nitovi nedal šanci a nadělil si stylový dárek ke středečním 26. narozeninám.Pražané se srovnání dočkali necelé tři minuty po přestávce. Součkův centr do vápna odhlavičkoval Kačaraba pouze k Julišovi, který hlavou k tyči překonal Nguyena. Juliš se prosadil ve třetím utkání za sebou a jako první hráč v ligové sezoně pokořil hranici deseti branek.Bojovně laděné utkání, které často přerušovaly fauly, potom dlouho žádnou větší šanci nenabídlo. Slovan ohrozil sparťanskou branku ještě dvakrát, ale po rohu hlavičkovali jeho hráči jen do Nity. V závěru střídající Karlsson vypálil zpoza vápna, Nguyen však vytěsnil na roh. Sparta neporazila Liberec ve třetím z posledních čtyř ligových duelů.Úvod zápasu patřil Jablonci a už ve třetí minutě se do vápna dostali Považanec s Ladrou, přes blokující obránce se ale k zakončení nedostali. O tři minuty později se ke střele zpoza vápna odhodlal hostující Pilař a jeho povedený pokus z voleje vytáhl Mandous konečky prstů na tyč.Sigma poprvé zahrozila ve 22. minutě, kdy González střílel těsně vedle. O dvě minuty později už domácí vedli - Vepřek našel centrem Chytila a ten otevřel skóre. Stejně jako v předchozích pěti zápasech, které skončily remízami 1:1, však Olomouc náskok neudržela.O deset minut později si na Krobův centr naskočil Doležal a vyrovnal. Domácí to nerozhodilo a ještě před přestávkou si mohli vzít vedení zpět. Střelci první branky Chytilovi ale pokus zpoza vápna nesedla a poté neuspěl ani González, jehož hlavička skončila nad.Do druhého poločasu vstoupil Jablonec ve velkém stylu a během jediné minuty měl hned dvakrát blízko k další brance. Při Pilařově střele se však reflexivním zákrokem blýskl Mandous a vzápětí při hlavičce Doležala zachránilo olomouckého brankáře břevno.V 65. minutě nejprve Chytil prováhal dobrou šanci a z následného protiútoku trefil Zelený ve vápně ruku Sladkého a rozhodčí nařídil pokutový kop pro Jablonec. K penaltě se postavil Ladra a i když Mandous vystihl směr a na míč si sáhl, poslal hostující záložník Severočechy do vedení.Sedm minut před koncem se podruhé prosadil Doležal a čtvrtou brankou v posledních čtyřech zápasech rozhodl o výhře Jablonce. Severočeský celek tak vyhrál šesté z posledních sedmi utkání a v neúplné tabulce se posunul na druhé místo. Olomouc naopak našla přemožitele po jedenácti kolech a je čtvrtá.14. kolo první fotbalové ligy:Sparta Praha - Slovan Liberec 1:1 (0:1)Branky: 48. Juliš - 33. Mara z pen. Rozhodčí: Marek - Moláček, Hrabovský - Denev (video). ŽK: Juliš, Dočkal, Souček, Pavelka - Hilál, Kačaraba, Sadílek, Hoftych (trenér). Bez diváků.Sigma Olomouc - FK Jablonec 1:3 (1:1)Branka: 24. Chytil - 36. a 83. Doležal, 67. Ladra z pen. Rozhodčí: Hocek - Dobrovolný, Dohnálek - Adámková (video). ŽK: Hubník - Krob, Hübschman, Martinec. Bez diváků.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ester Ledecká už má náhradu za Ondřeje Banka. Někdejšího reprezentanta, který kvůli nedostatku času na rodinu u české reprezentantky skončil, nově nahradil Ital Franz Gamper. Díky úspěchům svých svěřenců je to jeden z nejúspěšnějších současných lyžařských trenérů.",
  "text": "Trénoval italskou reprezentaci a stál za zlatými medailemi hvězdy devadesátých let Deborah Compagnoniové.Dále vedl kanadskou, německou i švýcarskou reprezentaci, ale největší úspěchy měl v té norské – za své medaile mu vděčí Aksel Lund Svindal, Kjetil Jansrud a i díky němu vedle nich vyrostl loňský vítěz Světového poháru Aleksander Aamodt Kilde.„Franz je zkušený trenér, ve věku mých rodičů. Má za sebou ohromné zkušenosti a za těch 14 dní, co s námi je, přinesl i nové pohledy pro Ester, co se techniky týče,“ vysvětluje Tomáš Bank s odkazem na to, že se byl Gamper podívat už na paralelní obří slalom v rakouském Zürsu.Ledeckou měl sledovat i o víkendu ve Svatém Mořici, jenže to překazilo sněžení.Zatím má prý na českou reprezentantku dobrý vliv.„V podstatě jí dává ten klid, protože na spoustu věcí máme podobné názory. Teď poslední týden poradil Ester něco jiného, než jí radím já, a zafungovalo to. Největší přínos je, že zvedne telefon a domluví nám trénink kdekoliv,“ pokračuje Tomáš Bank, který zůstává hlavním koučem a s Gamperem spolupracuje.„Tím, že je Ital, tak má v Itálii má neskutečné kontakty. Minulý týden nám napadl sníh, byly tam hromady sněhu, ale on vzal telefon a do pěti minut přijela rolba a ty hromady odhrnula.“ Co dalšího Franz Gamper dokázal Ester Ledecké zařídit nebo jak na tom česká reprezentantka na začátku této sezony je, si můžete poslechnout v úterním novém díle Olympijského podcastu, který najdete na webu mujRozlas a v nejrůznějších podcastových aplikacích.\nMartin Charvát\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Američané napříč politickým spektrem mají obavy z podvodů, vměšování a nátlaku na voliče při nadcházejících prezidentských volbách. Vyplývá to z průzkumu zveřejněného v pátek agenturami Reuters a Ipsos. Do online ankety s možnou čtyřprocentní statistickou chybou bylo zapojeno 1215 dospělých Američanů napříč USA, z nichž 1027 uvedlo, že jsou registrovaní voliči.",
  "text": "Zhruba polovina registrovaných voličů v USA, včetně přibližně 80 procent dotazovaných republikánů, vyjádřila obavy, že rozsáhlejší korespondenční hlasování, jež se očekává vzhledem k pandemii covidu-19, bude provázeno rozsáhlými podvody.Významná část voličů by tak podle agentury Reuters mohla nesouhlasit s výsledkem voleb plánovaných na 3. listopad. Republikánský prezident Donald Trump v předvolebních průzkumech mínění mezitím zaostává za svým demokratickým vyzyvatelem Joem Bidenem, bývalým viceprezidentem za vlády Baracka Obamy.Průzkum podle Reuters rovněž naznačuje, že republikáni v otázce korespondenčního hlasování stojí pevně za Trumpem, který proti němu vystupuje už řadu měsíců. Ve čtvrtek se navíc šéf Bílého domu na twitteru zmínil o možnosti odložit volby. Takovou variantu vzápětí odmítli demokraté i republikáni v Kongresu, který by jako jediný o takovém kroku mohl rozhodnout.Průzkum, který se uskutečnil ve středu a ve čtvrtek, tedy zčásti před Trumpovou zmínkou o odkladu voleb, ukázal, že pochybnosti o regulérnosti nadcházejícího hlasování panují mezi voliči republikánů i demokratů. Téměř tři čtvrtiny dotazovaných se obávají umlčování voličů nebo možného vměšování do voleb.Americké zpravodajské agentury dospěly k závěru, že Rusko se do minulých prezidentských voleb v roce 2016 vměšovalo s cílem poškodit demokratickou kandidátku Hillary Clintonovou a podnítit nedůvěru k americké demokracii.Čtyřiasedmdesát procent dotazovaných v nejnovějším průzkumu uvedlo, že se obává „organizovaných volebních podvodů ze strany politických aktérů, kteří chtějí ovlivnit výsledek hlasování“. S tímto tvrzením souhlasilo sedm z deseti demokratických a osm z deseti republikánských voličů.Zhruba 73 procent dotazovaných také uvedlo, že se obává nátlaku na voliče, čímž se rozumí například pokusy některým voličům zkomplikovat možnost hlasovat či je od voleb odrazovat. Konkrétně tento názor vyjádřilo 80 procent dotazovaných voličů demokratů a 60 procent republikánů.Demokrati a organizace na ochranu práv voličů označují korespondenční hlasování za způsob, jak chránit lidi před koronavirovou nákazou. Neumožnění této formy hlasování podle nich v době pandemie vyloučí miliony voličů, zejména z řad chudých a Afroameričanů. Právě tyto skupiny jsou přitom podle Reuters považovány za více ohrožené nákazou koronavirem a zároveň často volí kandidáty demokratů.Sedmašedesát procent dotazovaných registrovaných voličů napříč politickým spektrem věří, že jejich hlas by byl započítán správně, pokud by jej posílali poštou. Toho názoru bylo osm z deseti demokratických a šest z deseti republikánských voličů. Nicméně osm z deseti voličů republikánu uvedlo, že vyšší míra korespondenčního hlasování povede k rozšířeným podvodům ve volebním procesu. Tento názor přitom vyjádřily jen tři desetiny voličů demokratů.Průzkum také zjistil, že osm z každých deseti republikánů, ve srovnání se čtyřmi z každých deseti demokratů, se obává, že hlas odevzdají i lidé, kteří nemají právo volit. Sedmdesát procent z dotazovaných republikánských voličů a 40 procent demokratů bylo přesvědčeno, že jakýkoli druh voličského podvodu je rozšířeným volebním problémem.Korespondeční hlasování není ve Spojených státech nový fenomén. Zhruba pětina voličů podle údajů ze sčítání lidu v USA takto hlasovala v posledních prezidentských volbách. Podle odborníků by se toto číslo mohlo letos zdvojnásobit. Řada studií v posledních letech také ukázala, že podvody tuto formu hlasování provází jen velmi zřídka.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prověřování korunových dluhopisů, které v roce 2017 odstartovala kauza nynějšího premiéra Andreje Babiše (ANO), by mohlo být do konce roku dokončeno. Jak se prověrky vyvíjejí, ale není jasné. Finanční správa už rok a půl nezveřejnila žádná data. A to ačkoliv její ředitelka Tatjana Richterová slibovala informování o průběžném stavu „zintenzivnit“ a přehledy publikovat na webu jednou za dva měsíce. Kontroly navíc zpomalila i epidemie koronaviru.",
  "text": "„Kontroly s problematikou korunových dluhopisů nadále probíhají, ale údaje se již nevyvíjejí s takovou dynamikou, jako tomu bylo na počátku této kontrolní akce,“ uvedl pro iROZHLAS.cz mluvčí finanční správy Lukáš Heřtus na dotaz, proč nejsou na webu dál zveřejňovaná aktuální data o prověřování korunových dluhopisů.Loni totiž ředitelka finanční správy Tatjana Richterová řekla, že informace by se měly na webu objevovat častěji. „Chceme to zintenzivnit,“ uvedla tehdy s tím, že nově by se měl průběžný stav zveřejňovat jednou za dva měsíce.Od tohoto záměru ale nakonec berní úřad upustil. „Bylo rozhodnuto, že data budou zveřejněna až s delším časovým odstupem ve vazbě na ukončení této kontrolní akce a její vyhodnocení jako celku,“ vysvětlil mluvčí Heřtus.Není tedy jasné, kolik firem úředníci zkontrolovali a s jakým výsledkem. Na dani ale podle Heřtuse úředníci firmám doměřili přes 416 milionů korun a daňová ztráta byla snížena o více než 70 milionů.Prověřování přitom mohlo skončit dříve, zpomalila ho ale epidemie koronaviru a kvůli ní vyhlášený jarní a podzimní nouzový stav. Úředníci se totiž museli věnovat jiným činnostem. Finanční správa má například na starosti vyřizování žádostí o kompenzace podnikatelů. Podle mluvčího berního úřadu by ale všechny kontroly mohly být dokončeny do konce roku.Zájem o korunové dluhopisy odstartovala kauza současného premiéra Babiše, kterého to stálo místo v bývalé vládě Bohuslava Sobotky (ČSSD). Sám totiž od společnosti Agrofert, který v roce 2017 vložil do svěřenského fondu, nakoupil v letech 2013 a 2014 korunové dluhopisy s platností do roku 2022 za celkem 1,5 miliardy korun. Nynější předseda vlády si díky nim přišel ročně na 90 milionů korun, které nemusel danit.Daňová výjimka ale letos Babišovi i dalším vlastníkům těchto obligací skončila. Sněmovna totiž loni schválila, že se korunové dluhopisy budou od ledna 2020 danit. Do státní kasy by tak podle propočtu ministerstva měly nově přitéct stamiliony korun ročně.Nejedná se o první pokus o zdanění výnosů z korunových dluhopisů. Poprvé takový návrh předložil před dvěma lety coby ministr financí i sám Babiš. Tehdy ale opatření mířilo pouze na dluhopisy, které od svých firem nakoupili jejich majitelé. Přestože návrh schválila vláda, sněmovnou kvůli parlamentním volbám projít už nestihl.Nynější norma je obecnějšího rázu – míří na všechny držitele korunových dluhopisů bez rozdílu.Finanční správa prověřuje stovky subjektů, vedle Agrofertu by mělo jít o dalších více než 1500 firem, které daňově výhodné dluhopisy do konce roku 2012 vydaly. Je mezi nimi třeba státní podnik ČD Cargo, realitní skupina CPI podnikatele Radovana Vítka či dopravní firma Student Agency Radima Jančury.Dřívější postup úřadů v případě korunových dluhopisů loni v únoru finanční správě vyčítal také Nejvyšší kontrolní úřad. Podle něj se možnostmi jejich zneužívání začala zabývat pozdě. Některé případy už tak byly promlčeny a stát kvůli tomu mohl přijít o peníze. Generální finanční ředitelství to ale odmítlo.\nTereza Čemusová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ve věku 84 let v pátek zemřela literární historička a mluvčí Charty 77 Marie Rút Křížková. Novinářům to sdělila její dcera Dagmar Křížková. Marie Rút Křížková se zásadní měrou zasloužila o vydání díla básníka Jiřího Ortena. Věnovala se také literární tvorbě v terezínském ghettu.",
  "text": "Marie Rút Křížková se narodila v roce 1936 ve středočeském Miličíně. V roce 1968 absolvovala dálkově Filozofickou fakultu Univerzity Karlovy, obor čeština ­ pedagogika, specializace literární historie. Působila jako učitelka, vychovatelka, odborná pracovnice v Památníku Terezín a Středočeské galerii v Praze.Za normalizace byla Křížková lesní dělnicí a třídičkou pošty. Své zážitky z té doby sepsala do díla Svědectví, které nemohlo být vysloveno. Mluvčí Charty 77 byla od února 1983 do ledna 1984.Křížková má tři dcery. Jednou z nich je herečka a moderátorka Ester Janečková, která je nemanželským dítětem divadelního režiséra a dramaturga Oty Ornesta, staršího bratra Jiřího Ortena.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ruská Ústřední volební komise prakticky hned po schválení novely volebního zákona ve Státní dumě zavádí mechanismus, který bude napříště ve všech typech voleb počítat hned se třemi po sobě jdoucími volebními dny.",
  "text": "Poprvé bude tento princip uplatněn už v zářijových regionálních volbách, a to v polovině subjektů Ruské federace.Předsedkyně Ústřední volební komise Ella Pamfilovová tuto proměnu zdůvodňovala tím, že rozhodně nejde o žádný rozmar státních orgánů, ale o opatření vynucené.„Přestože pandemie je na ústupu, situace v různých regionech je hodně rozmanitá, takže pro nějaké usínání na vavřínech není důvod. Naopak je zcela nezbytné přijmout patřičná bezpečnostní opatření,“ prohlásila paní Pamfilovová a zdůraznila, že „na normální průběh voleb je třeba nadlouho zapomenout“. Což je, jak se zdá, výrok zcela základní.Překotný postup všech článků ruské státní moci dosti připomíná podobně bleskový průběh všelidového hlasování o ústavních změnách mimo jiné, ale spíše především, anulujících dosavadní prezidentská období Vladimira Putina, aby ruským vládcem zůstal – alespoň hypoteticky – až do roku 2036.Tehdy byl onen zmatený chvat způsoben ze všeho nejspíš tím, že se Alexandra Lukašenka nepodařilo přesvědčit o vybudování reálného soustátí Ruska a Běloruska, v jehož čele by stanul právě Putin. Proto bylo zvoleno „záložní letiště“ v podobě všelidového hlasování, které ostatně také trvalo dlouho, hned sedm dní.Podle některých ruských liberálních analytiků je důvod pro zásadní proměnu ruského volebního zákonodárství nikoli koncepční či zdravotně bezpečnostní, ale zcela konkrétní a rovněž vynucený.Jsou to profurgalovské bouře v Chabarovsku a vůbec na celém ruském Dálném východě, které naznačují, že stále nespokojenější národ by napříště nemusel být ovladatelný tak snadno, jako byl doposud, a že právě v regionech by strana moci Jednotné Rusko mohla stále častěji volby prohrávat.Kritici této zákonodárné změny upozorňují hlavně na fakt, že několikadenní volební proces je méně přehledný, kontrolovatelný a transparentní než ten dosavadní. Oč jde patrně především.Nu, a co si o této změně myslí sami lidé, jasně vyjádřil twitterový průzkum veřejného mínění, který iniciovala sama Ústřední volební komise a v němž se pro změnu volebního zákonodárství vyslovilo jen 7 procent lidí. Není proto divu, že paní Pamfilovová nechala výsledky jakožto „nereprezentativní“ smazat a průzkum zopakovat.Velmi lapidárně celé toto křečovité hemžení glosoval Michail Chodorkovskij: „Po anulování Putinových předchozích prezidenství máme zcela jasno: žádné skutečné volby už v Rusku nebudou, neboť se státní moc sama definitivně rozhodla, že její proměna bude napříště možná jedině za pomoci revoluce či státního převratu.“\nLibor Dvořák\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Přestože musejí mít v průběhu koronakrize v Česku zavřeno, nedosáhnou na žádnou z vládních kompenzací Covid. Řeč je o zábavních a vzdělávacích parcích nebo třeba soukromých majitelích hradů a zámků. Podle Svazu obchodu a cestovního ruchu je problémem nelogické rozdělování kompenzací vládou.",
  "text": "V History Parku v Ledčici si děti můžou vyzkoušet mletí mouky, ale třeba i práci archeologů a poznají část historie blízkého okolí. Jenže koronakrize v Česku zábavní parky pro děti, školní výlety i návštěvníky uzavřela a provozovatelé přišli o 95 procent tržeb.„Po první vlně jsme si byli nějakým způsobem schopni nahradit výpadek příjmů za červenec, srpen a září, ovšem to nám pokrylo jen nezbytně nutné výdaje, které se nám nakumulovaly od března do června,” vysvětlil Radiožurnálu jednatel parku Aleš Charvát.„Druhá vlna nás už zastihla bez jakýchkoliv rezerv, které padly, abychom se vypořádali s první vlnou vládních opatření. Navíc je to o to těžší, že nemůžeme pokračovat v zimní sezóně nemůžeme pokračovat do škol,” pokračoval.Charvát sice využil pro své čtyři zaměstnance program Antivirus, na žádnou jinou podporu z řady Covid ale nedosáhne. Obrátil se tak s prosbou o pomoc třeba i na ministerstvo pro místní rozvoj, které má na starosti program Covid Školy v přírodě.„Žádáme o nějakou pomoc vzhledem k extrémním dopadům na naše hospodaření, která vládní opatření a první a druhá vlna mají, tak žádný z programů nám nevychází vstříc,” popsal.Jenže podle ministerstva je program Covid školy v přírodě určený jen provozovatelům, kteří žáky ubytovávají, a ne tedy všem, kteří se například starají o vzdělání. Podle mluvčího resortu Viléma Frčka dotace ale dostanou jen hoteliéři nebo hostinští, kteří mají zkolaudovanou alespoň část podniku jako ubytovací zařízení.Na žádný z programů Covid nedosáhnou ale například ani soukromí provozovatelé hradů a zámků v Česku, kteří na jaře přišli nejen o své návštěvníky, ale třeba i o kulturní akce nebo svatby.„Soukromý sektor jaksi vypadl z toho programu, který by nějakým způsobem alespoň umožňoval nějakou kompenzaci provozovatelům a provozovatelům památek a navíc ministerstvo financí nastavilo tak restriktivní, že mnohdy ani subjekty, které byly legitimní pro ten program, tak to ani nepodaly protože by neprošly,” upozornil viceprezident Asociace majitelů hradů a zámků Petr Svoboda.Kolik takových hradů a zámků nebo třeba památek by se už po koronakrizi nemuselo pro veřejnost otevřít, Svoboda odhadovat nechce. Podle mluvčí ministerstva kultury Michaely Lagronové dosáhnou na státní kompenzace jen takové obory kultury, které byly bezprostředně zasažené.„Program Covid kultura byl vytvořen na podporu scénických umění - což je divadlo, tanec, hudba. To znamená je to pro ty, kterým vláda těmi svými proticovidovými opatřeními zastavila činnost. Pokud jde o soukromé hrady a zámky. tak začaly sezónu asi o měsíc později, nicméně návštěvníci na hrady a zámky jezdily. Ukazují to i naše statistiky z našeho Národního památkového ústavu,” řekla.Na program Covid kultura by tak podle ministerstva dosáhly jen takové hrady a zámky, u kterých převažují kulturní akce - třeba divadelní představení. Takový způsob výběru odvětví, která získají podporu, kritizuje prezident Svazu obchodu a cestovního ruchu Tomáš Prouza.„Ta situace velmi smutně ilustruje to jak stát vůbec nemá představu, jak vypadá podnikání v Česku, nemají základní informace a často je reakce: ‚Jé to jsme nevěděli.’ A musím říct, že mě opravdu děsí, že stát nemá přehled. Proto jsou ta jednání tak složitá. Já bych si přál aby vláda si nejdřív udělala domácí úkol a zmapovala jak to tady vypadá a teprve potom psala podmínky dotačních programů,” uvedl.Většina z těchto zasažených podnikatelů tak může využít jen program Antivirus B, který jim nahradí 60 procent mezd zaměstnanců.\nBarbora Kladivová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čína představuje největší hrozbu pro demokracii a svobodu ve světě od druhé světové války. Podle agentury AP to ve čtvrtek uvedl ředitel amerických tajných služeb John Ratcliffe.",
  "text": "„Tajné informace hovoří jasně: Peking chce dominovat nad Spojenými státy a zbytkem světa ekonomicky, vojensky i technologicky,“ napsal Ratcliffe v článku zveřejněném deníkem The Wall Street Journal.Čínu přitom obvinil, že „krade americkým firmám duševní vlastnictví, kopíruje jejich technologie a poté nahrazuje americké firmy na globálním trhu“.Vláda amerického prezidenta Donalda Trumpa stupňuje v posledních týdnech protičínskou rétoriku a varuje, že Trumpův nástupce Joe Biden bude k Číně příliš shovívavý. Washington rovněž přitvrzuje sankce vůči Číně, ať už za postup Pekingu vůči Tibetu, Hongkongu, Tchaj-wanu, či kvůli čínským obchodním praktikám.Ve čtvrtek americká vláda oznámila, že na černou obchodní listinu nově zařadila největšího čínského výrobce čipů Semiconductor Manufacturing International Corporation a čínský ropný a plynárenský koncern CNOOC. Podle Spojených států mají tyto firmy vazby na čínskou armádu. Subjekty na seznamu mají zakázaný přístup k americkým technologiím bez souhlasu vlády USA. Kromě uvedených dvou čínských společností se nově na seznamu ocitly také China Construction Technology a China International Engineering Consulting.„Tato generace bude posuzována podle toho, jak zareaguje na snahy Číny změnit svět k obrazu svému a nahradit Spojené státy jako dominantní supervelmoc,“ uvedl ve svém článku šéf amerických tajných služeb Ratcliffe. Na boj proti čínské hrozbě vyčlenil z rozpočtu tajných služeb zvláštní prostředky.Podle Ratcliffea a dalších amerických činitelů Čína krade citlivé americké obranné technologie, aby podpořila plány čínského prezidenta Si Ťin-pchinga na modernizaci čínské armády. Peking je rovněž obviňován, že využívá svého přístupu k čínským technologickým firmám, jako je Huawei, k shromažďování tajných informací, narušování komunikace a ohrožování soukromí uživatelů po celém světě.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Rozhodnutí vlády o uvolnění restrikcí od čtvrtka je podle Asociace hotelů a restaurací České republiky dobrý kompromis. Provozovatelé i hosté by však měli striktně dbát jednotlivých opatření, aby se zabránilo opětovnému nárůstu počtu případů koronaviru a případnému dalšímu uzavření podniků. Přes obnovení provozu hotelů a restaurací by stát neměl zapomenout na kompenzace pro tato odvětví, řekl v neděli prezident asociace Václav Stárek.",
  "text": "Asociace podle Stárka v pátek svým členům psala, že není jisté, zda opravdu vláda povolí otevření restaurací a hotelů od pondělí. O této variantě členové vlády celý týden spekulovali.V neděli schválili, že nařízení uvolní od čtvrtka, kdy se Česká republika v pětistupňovém protiepidemickém systému (PES) přesune z čtvrté na mírnější třetí úroveň. Díky tomuto rozhodnutí mají podnikatelé podle Stárka pevný bod a mohou si být jistí, že tento termín pro otevření platí.Do restaurací, kteří mají stálou klientelu, stejně jako do hotelů v rekreačních oblastech, by se podle Stárka mohli poměrně rychle vrátit hosté. Lidé se podle něj těší, že budou moci znovu vyrazit na svá oblíbená místa.Hůře na tom budou zařízení závislá na zahraničních turistech. Týká se to například městských hotelů, kterých podle Stárka zůstane nadále více než polovina uzavřena. V debatách o uvolňování by se podle Stárka nemělo rozhodně zapomínat na podporu podniků.Pozitivně zhodnotil krok ministerstva financí, které nakonec umožní souběžné čerpání kompenzačního bonusu pro živnostníky a programu na podporu zaměstnanosti Antivirus. Na další výzvu programu COVID ubytování je podle něj přislíbeno 400 milionů korun.Pomoc by se měla připravit ale i pro gastronomické provozy, přestože se debatuje o tom, že už na podporu jednotlivých odvětví nejsou v rozpočtu peníze. Asociace hotelů a restaurací podle Stárka už při první vlně koronaviru navrhovala kompenzaci počítanou například z loňských obratů. Nepodařilo se ji prosadit. Podniky se ale dostaly bez vlastního přičinění do výrazných ztrát a stát by jim měl pomoci.Ubytovací zařízení se budou moci od čtvrtka otevřít bez omezení. Platit v nich budou obecná opatření jako roušky, dezinfekce a dodržování dvoumetrových odstupů. Přerušit provoz pro rekreační účely musely od 22. října.Restaurace budou moci fungovat mezi 06:00 a 22:00. Obsluhovat budou smět jen usazené hosty, u stolu budou moci sedět nejvýše čtyři lidé. Kapacita podniku se bude moci naplnit maximálně na 50 procent. Stravovací zařízení se musela veřejnosti uzavřít 14. října.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Biatlonista Ondřej Moravec střílel i ve druhém závodu sezony bezchybně a ve sprintu Světového poháru v Kontiolahti skončil desátý. Všech deset terčů zasáhl i Michal Krčmář, který obsadil 16. místo. Ženám se nedařilo, nejlépe skončila Markéta Davidová až na 37. místě.",
  "text": "Obhájce křišťálového glóbu Bö byl v sobotu ve vytrvalostním závodu druhý, ale tentokrát už před sebe nikoho nepustil.Ani on nemusel na trestné kolo a díky nejrychlejšímu běhu zvítězil jasně o 44,1 vteřiny před Švédem Sebastianem Samuelssonem.Moravec v sobotu sestřelil 20 terčů a skončil pátý. I ve sprintu měl pevnou ruku a znovu se prosadil do desítky. Po stojce vyjížděl ze střelnice pátý, ale na trati na špičku ztrácel a o pět míst si pohoršil.„Takhle povedený dva závody, to je super. Na to, že jsem druhý nejstarší chlap v poli, tak je to dobrý. Na střelnici ještě něco umím, ale vepředu ti chlapi jedou rychle, tak tam rezervy jsou. Já jsem ale spokojenej,“ řekl Radiožurnálu Moravec, který po letošní sezoně s biatlonem skončí.Také Krčmář střílel do černého, jenže běžel ještě o něco pomaleji a nakonec z toho bylo 16. místo.Třetím nejlepším českým biatlonistou v závodě byl při premiéře mezi elitou Tomáš Mikyska, který chyboval jednou a skončil šedesátý. O místo za ním byl Jakub Štvrtecký a Adama Václavíka odsunulo pět trestných kol na 82. místo.Markéta Davidová běžela s jedničkou a stejně jako ve vytrvalostním závodu minula tři terče, tentokrát dva na první položce a jeden na druhé.Eva Puskarčíková sice chybovala jen dvakrát, ale běžela pomaleji a obsadila 53. místo. Lucie Charvátová byla 59., na 93. pozici dojela Jessica Jislová a juniorka Eliška Teplá skončila 96.Světový pohár pokračuje příští týden znovu ve finském Kontiolahti. Ve čtvrtek jsou na pořadu sprinty a o víkendu stíhací závody a štafety.Závody SP v biatlonu v Kontiolahti (Finsko) - sprint:Muži - 10 km: 1. J.T. Bö (Nor.) 23:53,0 (0 trest. kol), 2. Samuelsson -44,1 (1), 3. Ponsiluoma (oba Švéd.) -47,9 (1), 4. Christiansen (Nor.) -51,9 (1), 5. Fak (Slovin.) -53,1 (0), 6. Fillon Maillet (Fr.) -1:01,3 (0), 7. Peiffer (Něm.) -1:03,1 (1), 8. Jacquelin (Fr.) -1:05,1 (2), 9. Lesser (Něm.) -1:09,4 (1), 10. Moravec -1:12,6 (0), ...16. Krčmář -1:24,0 (0), 60. Mikyska -3:04,3 (1), 61. Štvrtecký -3:07,2 (3), 82. Václavík (všichni ČR) -4:01,4 (5).Průběžné pořadí SP (po 2 závodech): 1. J.T. Bö 114, 2. Samuelsson 92, 3. Lägreid (Nor.) 83, 4. Fillon Mailler 81, 5. Lesser 80, 6. Fak 76, 7. Moravec 71, ...11. Krčmář 55.Ženy - 7,5 km:1. H. Öbergová (Švéd.) 21:01,4 (0), 2. Röiselandová -23,9 (0), 3. Knottenová (obě Nor.) -37,8 (0), 4. Skottheimová -44,9 (0), 5. Brorssonová (obě Švéd.) -50,1 (1), 6. Alimbekavová (Běl.) -52,5 (1), 7. Tomingasová (Est.) -56,0 (0), 8. Chevalierová (Fr.) -56,4 (0), 9. Hammerschmidtová (Něm.) -58,7 (0), 10. Pidhrušná (Ukr.) -1:07,4 (1), ...37. Davidová -1:50,6 (3), 53. Puskarčíková -2:13,2 (2), 59. Charvátová -2:22,0 (3), 93. Jislová -3:46,5 (4), 96. Teplá (všechny ČR) -4:15,6 (2).Průběžné pořadí SP (po 2 závodech): 1. H. Öbergová 96, 2. Skottheimová 91, 3. Wiererová (It.) 79, 4. Alimbekavová 72, 5. Röiselandová 71, 6. Brorssonová 70, ...32. Davidová 24.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Brněnské ANO přichází o další osobnosti, kterým vadí poměry v hnutí a vyšetřování korupční kauzy Stoka. Po brněnském exprimátorovi Petru Vokřálovi jsou na odchodu podle pátečního vydání Mladé fronty Dnes i poslanci Rostislav Vyzula a Pavel Staněk. Nepodali si přihlášku do nově vznikající brněnské buňky.",
  "text": "Brněnská organizace měla původně přes 200 členů, předsednictvo ji ale v červnu zrušilo kvůli sporům a možnému napojení některých lidí na různé kauzy. Po loňské policejní razii skončil ve vazbě kvůli podezření z korupce bývalý místostarosta městské části Brno-střed Jiří Švachula (dříve ANO). Podle obžaloby byl hlavou skupiny lidí, kteří manipulovali stavební zakázky a brali za to vysoké úplatky, jde o takzvanou kauzu Stoka. Brněnská buňka tak vzniká znovu.„Co se děje kolem Stoky a vůbec v Brně, má na mém rozhodnutí nevstupovat znovu do hnutí určitě podíl. Nebudu již příští rok usilovat o kandidaturu do Poslanecké sněmovny,“ uvedl Staněk.Jeho jméno se podle Mf Dnes objevilo na nahrávce odposlechů, jež policie při vyšetřování Stoky pořídila. Zaznělo na ní: „Pro toho Staňka 180.“ Poslanec však opakovaně odmítl, že má s podvody cokoli společného.Mezi nejznámější tváře brněnské organizace patří onkolog Vyzula. „Do ANO jsem šel s určitými ideály, a nakonec se ukázalo, že v Brně se dostaly do hnutí různé živly, které jsou nyní trestně stíhány. To mě hrozně znepokojilo,“ uvedl poslanec.Podle něj žádná slibovaná očista nenastala. Do budoucna se chce věnovat už jen své lékařské profesi. Je přednostou jedné z klinik Masarykova onkologického ústavu. „Jsem smířený s tím, že odejdu z politiky. Mám plno práce v medicíně, plno pacientů a ještě na starosti studenty. Chci toho udělat ještě hodně,“ uvedl pro deník Vyzula, který ale stejně jako Staněk zůstane členem poslaneckého klubu ANO.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Uruguayský fotbalista Luis Suárez v září podváděl při jazykových testech na univerzitě v Perugii, aby získal italské občanství. Italsky přitom vůbec neuměl. Podle státního zastupitelství znal třiatřicetiletý útočník Atlética Madrid otázky dopředu, protože mu je zaslal generální ředitel univerzity.",
  "text": "Toho v pátek soud v Perugii zbavil funkce stejně jako rektora a další dva zaměstnance. Ani jeden z nich nesmí po dobu osmi měsíců zastávat na univerzitě jakýkoli post.Tehdejší fotbalista Barcelony Suárez se na konci minulé sezony domluvil s Juventusem Turín na přestupu. Podmínkou italského klubu však bylo, aby získal tamní občanství, protože „Stará dáma“ v létě naplnila kvótu pro hráče ze zemí mimo Evropskou unii.Vedení Juventusu se před jazykovou zkouškou v Perugii podle vyšetřovatelů domluvilo s představiteli univerzity, že Suárez bude znát otázky předem. Informace o vyšetřování podvodu se však posléze dostala na veřejnost a ze Suárezova přestupu do Juventusu sešlo. Uruguayský útočník nakonec odešel do Atlética Madrid.„Při vyšetřování vyšlo najevo, že témata zkoušky byla předem dohodnutá a že Suárezovi byla udělena známka ještě před provedením zkoušky. A to bez ohledu na prověření základních znalostí italského jazyka,“ stojí v prohlášení státního zastupitelství, které citoval deník La Repubblica.Univerzita v Perugii tak neuspěla s obhajobou, že chtěla jazykovým testem splnit požadavky Juventusu a zajistit dobrý obraz univerzity v očích veřejnosti. Suárezova žádost o italské občanství navíc byla vyřešena během pouhých 15 dnů, zatímco ostatní cizinci čekají zpravidla dva až čtyři roky.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Lišky na předměstí vypadají jinak než lišky venkovské. Plyne to ze studie několika britských a amerických univerzit. Vědci zjistili, že se liškám žijícím po generace ve městech zmenšuje mozek a samci s kratším a širším tvarem čenichu začínají více podobat samicím.",
  "text": "To, že liška má tendenci bydlet u lidských sídel, není žádné tajemství. S nadsázkou to ztvárnil mimo jiné Josef Lada v příbězích o chytré kmotře lišce. Změny, které nastaly u lišek, poté co před více než sto lety začaly osídlovat města, ale opravdu zčásti připomínají ty, kterými v evoluci prošla zvířata, která zdomácněla.„Liška je druh všežravce, který je velmi přizpůsobivý, i v přírodě se živí velmi různorodou potravou,“ říká etolog Marek Špinka. Upozorňuje, že změna vzhledu a chování lišek v příměstských zónách souvisí s odlišným jídelníčkem.Studie, které porovnávají lišky na předměstích Londýna a ve vzdálenějším okolí, prokázala, že u městských populací se samci začínají podobat samicím. Čenichy se jim zkracují a rozšiřují, ke shánění potravy totiž víc potřebují čich než jiné smysly. „Čím dál víc se živí odpadky a zbytky,“ říká odborník na chování zvířat.Na venkově bývá liščí životný styl odlišný. Samec a samice plní tradiční, odlišné úlohy. „Lišák víc hlídá noru oproti nepřátelům, proto vidíme rozdíl v morfologii lebky,“ vysvětluje vědec.Venkovský lišák má přední část čenichu více prodlouženou, protože chytá pohyblivou kořist. Vědec dodává, že lišky si nejsou vždycky věrné, ale dlouhodobě žijí v párech.K podobným závěrům jako britští vědci došli pár měsíců před nimi i němečtí badatelé. Studie ze začátku března prokázala, že lišky žijící na předměstí Berlína se začínají vzhledem i chováním lišit od těch v okolním Braniborsku.Venkovské a lišky z předměstí někdy oddělují železnice, řeky nebo i lidská sídla, od nichž si drží odstup. Jejich populace se proto málo kříží. Odlišný způsob života můžou provázet i nepatrné změny fyzické.„Městské lišky se dnes už pohybují a získávají potravu na stokrát menším území než venkovské lišky a část dovednosti se předává od rodičů potomkům,“ upozorňuje badatel.Studie z Ruska na stříbrných liškách ukazují, že když lidé z dané populace lišek systematicky vybírají pro další chov ty krotší z nich, lišky se začínají vzhledem a chováním měnit. Tento proces připomíná zdomácnění psa.„Jsou flekaté, mají kratší kožich, sklopené uši a jsou méně agresivní,“ popisuje Marek Špinka.Vědec ale zároveň upozorňuje, že lišky nemají takové sociální nadání jako psi. Jejich příbuzný vlk je hodně skupinové zvíře:„Lišky jsou párová nebo individuální zvířata. Asi nikdy bychom v nich nenašli tak dobrého přítele člověka, jako je pes,“ říká etolog.Ve vztahu lišek k člověku podle něj zatím přetrvává odstup, který pěkně vystihuje rčení o odlehlých místech, kde lišky dávají dobrou noc.Poslechněte si celou Laboratoř o tom, jak se lišky mění v přítomnosti člověka, jak působí na zvířata zemětřesení a o přátelství běluh severních.\nMartina Mašková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Válka v Sýrii, kyberšikana, zničující tlak finančnictví. Nabízíme vám tři tipy na televizní seriály s aktuálními tématy současného světa. Všechny jsou dostupné online.",
  "text": "Francouzský inženýr Antoine se ocitne uprostřed bojů kurdských ženských milic proti Islámskému státu. Chce najít svoji údajně mrtvou sestru, kterou zahlédl v televizní reportáži z bojů v Sýrii.Antoine je hlavním hrdinou napínavého osmidílného seriálu Země nikoho, kombinujícího kombinuje válečné a špionážní drama. Sleduje nejen Antoina ale také trojici britských bojovníků v řadách Islámského státu.Novinka izraelských tvůrců vznikla pro francouzskou televizi Arte a online videotéku Hulu, v Česku všech osm dílů seriálů zveřejnila HBO na portálu HBO GO. Společně se seriálem Chalífát, který je k vidění na Netflixu, jde patrně o nejvýznamnější fikční zpracování konfliktu s Islámským státem ve světových televizích.Webový seriál televize Mall.TV #martyisdead vyhrál tento týden mezinárodní cenu Emmy pro televizní tvorbu. Zvítězil v kategorii krátkých seriálových forem a stal se prvním takto oceněným počinem z české produkce.Osmidílný thriller #martyisdead se skládá ze zhruba čtvrthodinových epizod vypráví o kyberšikaně. Konkrétně o patnáctiletém Martinovi alias Martym, který se stal tragickou obětí kyberšikany. Martyho otec se rozhodně zjistit, kde se staly chyby. Jak se brzy ukáže, neudělal je jen Marty. Kompletní seriál najdete zdarma na Mall.TV, která už připravuje pokračování.Nový britský seriál Sektor vypráví o motorech kapitalismu. Hrdiny osmidílného počinu jsou totiž čerstvě přijatí nováčci v bankovní instituci jménem Pierpoint. Mladí Londýňané s ambicemi dobýt svět peněz.Sektor natočili s různými režiséry scenáristé Mickey Down a Konrad Kay, sami bývalí finančníci. Seriál kritizuje tvrdě výkonnostní a cynické pracovní prostředí a kombinuje dynamické burzovní drama a tzv. soap operami z pracovního prostředí. Seriál právě vysílá HBO.\nPavel Sladký\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Neznámí útočníci v noci na čtvrtek ve východním Afghánistánu zastřelili moderátorku televizních zpráv. S odvoláním na afghánské úřady to oznámila agentura AP. K útoku se dosud nikdo nepřihlásil. Ve východním Afghánistánu však sídlí místní odnož teroristické organizace Islámský stát, která se přihlásila k většině nedávných útoků na civilisty. V oblasti rovněž operuje radikální povstalecké hnutí Tálibán.",
  "text": "Mluvčí guvernéra uvedl, že útočníci začali střílet na auto Malaly Majvandové krátce poté, co opustila svůj dům v provincii Nangarhár.Majvandová byla kromě své práce televizní a rozhlasové hlasatelky také aktivistkou za práva žen a dětí v Afghánistánu.V listopadu při dvou bombových útocích přišli v Afghánistánu o život dva novináři. Organizace Reportéři bez hranic (RSF), která hájí svobodu tisku ve světě, označila Afghánistán za jednu nejnebezpečnějších zemí pro novináře.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Brněnská primátorka Markéta Vaňková (ODS) má covid-19, pozitivně testovaný na nový koronavirus je také tajemník magistrátu Oliver Pospíšil. Oba to potvrdili novinářům.",
  "text": "„Vím to od dnešního odpoledne. Jsem v izolaci, mám projevy běžné mírné virózy,“ napsala v pátek Vaňková. Primátorka by se při optimálním průběhu nemoci mohla vrátit do běžného života v úterý 6. října.Pospíšil se zatím podle svých slov cítí dobře. „Pokud bych si neuvědomil totální ztrátu čichu, vůbec by mě nenapadlo se jít testovat,“ uvedl Pospíšil.Vedoucí tiskového střediska magistrátu Roman Burián řekl, že v tuto chvíli nemá povědomí o dalších nakažených mezi členy vedení města a pracovníky magistrátu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Záhadný lesklý kvádr, který byl spatřen v odlehlé poušti na jihovýchodě Utahu před dvěma týdny, je pryč, upozornila agentura Reuters. O zmizení informovaly úřady a na sociálních sítích se objevily fotografie z místa, na kterých je vidět jen hromada kamení a malý kousek kovu ve tvaru trojúhelníku, které na místě zůstaly.",
  "text": "Úřady v Utahu o nálezu informovaly na počátku minulého týdne poté, co 3,6 metru vysoký kovový kvádr 18. listopadu objevila posádka vrtulníku při sčítání ovcí tlustorohých. Informace o tajemném objektu okamžitě vyvolala rozruch a řadu spekulací o tom, kde se objekt vzal.Podle některých mohli objekt umístit do pouště návštěvníci z vesmíru, podle jiné to mohl být fanoušek sci-fi filmu 2001: Vesmírná odysea Stanleyho Kubricka, ve kterém se objevují podobné černé předměty vytvořené neznámým mimozemšťanem.Úřady sice přesné místo, kde se monolit nacházel, neprozradily, nadšencům se však podařilo místo odhalit a na sociálních sítích se objevila řada fotek lidí se záhadným kvádrem dvakrát vyšším než průměrný dospělý člověk.Nyní však objekt zmizel a zdá se, že nikdo neví kam. Federální Úřad pro správu půdy a ministerstvo pro veřejnou bezpečnost státu Utah uvedly, že o tom nic nevědí.„Obdrželi jsme zprávy, že nelegálně instalovaná stavba označovaná jako ‚monolit‘ byla odstraněna z veřejných pozemků Úřadu pro správu půdy neznámou stranou,“ uvedl úřad na svém webu. Objekt byl údajně odstraněn v pátek večer, napsala agentura Reuters.Na internetu se okamžitě spustila řada spekulací o tom, co se mohlo stát. Podle jedné osoby se „vesmírní mimozemšťané vrátili, aby ho odstranili“.         Umělecký svět spekuloval, že objekt by dílem sochaře Johna McCrackena, který zemřel v roce 2011. Jeho syn Patrick McCracken listu The New York Times řekl, že jeho otec mu v roce 2002 řekl, že by rád zanechal své umělecké dílo na odlehlém místě, kde by bylo objeveno později.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Biatlonista Michal Krčmář si po desátém místě ze sprintu pohoršil a v sobotním stíhacím závodě Světového poháru ve finském Kontiolahti skončil 20. O dvě místa za ním doběhl Ondřej Moravec, který startoval z 47. místa. Vítězství slaví Švéd Sebastian Samuelsson, pro kterého je to první triumf v kariéře.",
  "text": "Krčmář, který zažívá velmi povedený vstup do sezony, se v první polovině závodu držel v první desítce, jenže na třetí střelecké položce musel dvakrát dobíjet, několik nábojů musel dobíjet ručně a propadl se až na 26. místo. Na poslední položce zastřílel čistě a propracoval se na konečnou 20. příčku.„To byla strašidelná položka a moje hloupost a nešikovnost, že jsem si vyhodil dva náboje při špatném přebíjení. Stálo mě to víceméně další trestné kolo, takže nejenom že jsem šel na dvě, ale s časem jsem šel na tři. Musím si nasypat popel na hlavu, ať chci nebo nechci, protože to bylo ode mě špatně a tohle by se mi na takové úrovni nemělo stávat,“ řekl po závodě Radiožurnálu Krčmář.Ondřej Moravec skončil dvě místa za Krčmářem, když sice vleže střílel přesně, ale na obou stojkách jel jedno trestné kolo. Bodoval i čtyřicátý Tomáš Krupčík. Jakub Štvrtecký dojel s devíti chybami 57.„Dvacáté místo Krčmáře není ostuda, ale viděli bychom ho rádi výš. To zaváhání stojí místa. Moravec udělal výrazný posun, už to byl zase Ondra, za to jsem rád. Body si pomůže v celkovém hodnocení,“ řekl České televizi trenér Ondřej Rybář.Vítězství slaví švédský závodník Sebastian Samuelsson, pro kterého je to první triumf v kariéře. Za sebou nechal jak vítěze čtvrtečního sprintu Nora Tarjeie Bö, který se propadl až na 12. místo, tak jeho bratra Johannese Thingnese. Ten byl dlouho v čele, ale pak na závěrečné položce dvakrát chyboval a skončil třetí. Pro druhé místo si dojel Francouz Fabien Claude.V sobotu je ve finském Kontiolahti na programu ještě štafeta žen, začne v 15.15.Závody SP v biatlonu v Kontiolahti (Finsko):Muži - stíhací závod (12,5 km):1. Samuelsson (Švéd.) 32:26,7 (1 trestné kolo), 2. Claude (Fr.) -15,8 (3), 3. J.T. Bö -19,5 (3), 4. Lägreid (oba Nor.) -23,9 (1), 5. Doll (Něm.) -27,9 (2), 6. Fak (Slovin.) -37,3 (1), 7. Christiansen (Nor.) -42,0 (2), 8. Jacquelin (Fr.) -44,8 (2), 9. Dale (Nor.) -48,7 (3), 10. Fillon-Maillet (Fr.) -51,4 (2), ...20. Krčmář -1:33,1 (3), 22. Moravec -1:44,3 (2), 40. Krupčík -2:57,4 (2), 57. Štvrtecký (všichni ČR) -5:02,2 (9).Průběžné pořadí SP (po 4 z 26 závodů): 1. J.T. Bö 210 b., 2. Samuelsson 175, 3. Fak 152, 4. Lägreid 145, 5. T. Bö (Nor.) 144, 6. Peiffer (Něm.) 137, ...13. Krčmář 107, 19. Moravec 90, 56. Krupčík 1.15:15 štafeta 4x6 km ženy.\ntat, jsu\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zpomalování nárůstu počtu případů nemoci covid-19 v Česku ve středu stále pokračovalo. Přibylo 4563 potvrzených případů nákazy koronavirem, o zhruba čtyři stovky méně než předchozí středu. Vyplývá to z údajů na webu ministerstva zdravotnictví. Ve srovnání s minulým týdnem ale ubývá i testů.",
  "text": "V úterý podíl potvrzených případů covidu-19 na počtu testů výrazně stoupl z pondělních 16,4 procenta na 23,6 procenta. Údaje o testování za středu zveřejní ministerstvo až ve čtvrtek večer.Denní nárůsty počtu nakažených koronavirem postupně klesají od přelomu října a listopadu, kdy dosahovaly rekordních čísel kolem 15 tisíc nakažených denně. Od přelomu října a listopadu sice také klesá počet testů – z více než 40 tisíc denně na nynějších asi 22 tisíc, ale postupně se snižuje i podíl potvrzených případů nákazy na počtu provedených testů.Na začátku listopadu byl na rekordních 38,4 procenta, kdežto v pondělí 30. listopadu se dostal až na 16,4 procenta, nejníže za poslední dva měsíce. V úterý 1. prosince podíl stoupl, ale stále je mírně nižší oproti předchozímu úterý.Od 1. března, kdy byly v Česku zaznamenány první případy nákazy koronavirem, testy potvrdily covid-19 celkem u více než 533 tisíc lidí. Aktuálně nemocí v zemi trpí přibližně 63 tisíc lidí, u většiny z nich má však covid-19 lehčí průběh.V nemocnicích skončilo k úterku jen 7,2 procenta z aktuálně nemocných. Počet hospitalizovaných v úterý oproti pondělku mírně klesl na 4667, z toho 611 lidí bylo ve vážném stavu.Od začátku epidemie zemřelo dohromady 8515 lidí s covidem-19. Nárůst počtu zemřelých v poslední době podobně jako nárůst počtu nakažených zpomaloval. Na přelomu října a listopadu přibývaly denně i více než dvě stovky zemřelých.Minulý týden se už nárůsty držely těsně nad jednou stovkou. Tento týden v úterý přibylo 93 úmrtí a ve středu 50. Údaje o množství úmrtí za jednotlivé dny však ministerstvo většinou zpětně navyšuje.Za středu se z koronaviru v Česku vyléčilo 286 lidí, celkově se covidu-19 zbavilo 461 599 lidí. Také tyto počty tento týden postupně klesají.Index rizika PES, se kterým souvisí zavádění opatření proti šíření covidu-19, se už od 23. listopadu stále drží na 57 bodech. To odpovídá třetímu stupni pohotovosti v protiepidemickém systému z pěti.Na třetí stupeň se Česko ale podle nedělního rozhodnutí vlády posunulo z dosavadního čtvrtého stupně až ve čtvrtek. Otevřou se díky tomu všechny obchody, restaurace či provozovny služeb a částečně mohou obnovit provoz třeba muzea či zoo.Situace v jednotlivých krajích Česka se ale různí. V Praze je rizikové skóre nejnižší se 47 body. Nejvyšší je naopak se 67 body hned v několika krajích – na Vysočině a v Olomouckém a Zlínském kraji.\nako, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "V Česku byly letošní letní prázdniny chladnější než v předchozích třech letech. Průměrná teplota za červenec a srpen byla 18,3 stupně Celsia. Méně bylo i tropických dní. Naopak více pršelo, podle Českého hydrometeorologického ústavu to byly nejdeštivější prázdniny od roku 2014. Ve čtvrtek to v tiskové zprávě sdělila mluvčí Českého hydrometeorologického ústavu Martina Součková.",
  "text": "Stav povrchových vod byl na většině území lepší než loni a předloni v létě a celkový stav podzemních vod byl podle meteorologů jednoznačně nejlepší za posledních pět let.V červenci dosáhla průměrná teplota vzduchu 17,7 stupně Celsia, sedmý měsíc letošního roku byl podle meteorologů druhým nejchladnějším červencem za posledních deset let. Výrazně teplejší byl letos srpen s průměrnou teplotou vzduchu 18,8 stupně Celsia.Jako celek byly letošní prázdninové měsíce chladnější než ve třech předešlých letech. V roce 2017 byla průměrná prázdninová teplota vzduchu 18,7 stupně Celsia, rok poté 20,2 stupně a loni 18,9 stupně Celsia.Tropický den, kdy teplota alespoň na jedné z měřicích stanic přesáhla 30 stupňů, zaznamenali meteorologové o prázdninách v 28 dnech. V červenci to bylo 11 dnů a v srpnu 17. V předchozích třech letech se o prázdninách vyskytlo tropických dní více, v roce 2018 to bylo 44 a v roce 2017 a loni 32 tropických dní. Tropická noc se alespoň na jedné stanici vyskytla letos o prázdninách pouze v 15 dnech.Srážek spadlo o prázdninách v průměru 171 milimetrů. „Jedná se o nejdeštivější prázdniny od roku 2014, kdy na našem území spadlo 193 mm srážek,“ uvedl Český hydrometeorologický ústav (ČHMÚ). Více než 120 procent srážkového normálu 1981-2010 napršelo letos o prázdninách na Vysočině a v Moravskoslezském kraji.Naopak méně než 80 procent normálu představoval srážkový úhrn v Ústeckém a Libereckém kraji, uvedli meteorologové. Zatímco loni byla suchem postižena převážná část země, letos šlo zejména o severozápadní Čechy a část jižní Moravy.Stav povrchových vod byl na většině území lepší než loni a předloni v létě. Z pohledu povrchových vod rozdělují meteorologové území na dvě části.„V severozápadní polovině Čech se vyskytovalo nejmenší množství srážek, a tak zde byly průtoky ve vodních tocích většinou podprůměrné a pouze přechodně po srážkách průměrné. Naopak v jihovýchodní polovině Čech a na Moravě a ve Slezsku se srážky vyskytovaly mnohem častěji (a byly často i velmi vydatné) a průtoky zde byly průměrné až nadprůměrné. Stejná situace přetrvává i nyní v první dekádě září,“ uvedl ČHMÚ.Letošní léto bylo příznivé pro podzemní vody. Začátkem července bylo v mělkém oběhu dokonce dosaženo mírně nadnormálního stavu. Poté hladina mírně poklesla, přesto zůstala po zbytek léta na normální úrovni.Ani v tomto případě však situace nebyla na celém území stejná. Zatímco na západě a severozápadě Čech v průběhu léta převažovalo mírné až silné sucho, na zbylém území České republiky byla úroveň hladiny převážně mírně, místy až silně nadnormální, například v oblasti severní Moravy.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Čeští egyptologové uzavírají letošní sezonu v Abúsíru. Ve čtvrtek zazdí sklady i odkryté hrobky stejným způsobem, jako to dělali jejich stavitelé před tisíci lety. Památky tak budou zabezpečené do další sezony. Egyptologové doufají, že se příští rok práce vrátí k normálnímu rytmu. Letos ji totiž narušilo hned několik velkých problémů.",
  "text": "„Poslední den práce přichází komise, která sestává ze tří inspektorů. Ti naše hrobky a naše sklady uzavřou a my je pak zazdíme silnou zdí, abychom je zabezpečili do příští sezony,“ popsal Radiožurnálu Muhammad Megáhid. Ten je původem egyptský archeolog, který ale už léta pracuje na Českém egyptologickém ústavu Univerzity Karlovy.V posledních týdnech českou misi v Abúsíru vedl: „Dnešní Egypťané k tomu evidentně přistupují stejně jako ti staří. Tehdy zazdívali hrobky nepálenými cihlami a označovali zazdívku pečetí. Jako třeba u hrobky Tutanchamona, která byla zazděná a na zdi byla pečeť s nápisem, že byla hrobka uzavřena. Dneska se na pečeť podepíše inspektor a vyznačí tam datum.“Teď už sedí čtyřčlenný tým na terase svého domečku v Sakkáře, kde jsou čeští egyptologové ubytovaní. Práce na vykopávkách i ve skladech je u konce a čeká je už jen dokumentování nálezů.„Teď jsme tady byli pouze čtyři týdny od konce října. Byla to malá expedice, v terénu jsme pouze ověřovali jednu hypotézu, a pak ta práce probíhala hlavně ve skladech a na dokumentaci nálezů, které máme ještě z minulých sezón,“ říká archeolog Martin Odler.Letošní sezona byla podle Muhammada Megáhida v mnoha směrech netypická, sám se s manželkou na jaře evakuoval speciálním letem do České republiky: „Na jaře jsme vlastně nepracovali. Když jsme v březnu chtěli začít, přišly do Egypta deště a záplavy. A pak hned začala epidemie koronaviru. Takže než sezona mohla začít, tak skončila. Byly to dvě katastrofy najednou.“Jarní silné deště byly v Egyptě hodně neobvyklé. Restaurátor Martin Dvořák mi ukazuje předzahrádku a říká, že takhle zelená ještě nikdy nebyla.„To byl jeden z cílů této expedice: zkontrolovat objekty, které máme ve správě, jestli tam ten déšť nezpůsobil výrazné poškození. Zaplaťpánbůh můžeme teď s klidným svědomím říct, že ani v hrobce Imtiho, ani v hrobce Kara, ani v hrobce Šepseskafancha, což jsou ty tři, které jsou teď otevřeny, tak k žádnému významnému poškození nedošlo,“ popsal Dvořák.Přesto udělali několik preventivních opatření, protože situace se může opakovat. Předpověď hlásí na příští dny další silné deště. „I Egypťané říkají, že tu nic takového nezažili, profesor Bareš, který sem jezdí padesát roků, tak také říkal, že tu nic podobného nezažil,“ dodal Dvořák.Letošní egyptologická sezona měla ale ještě jeden zajímavý rozměr: unikátní výstavu Sluneční králové v pražském Národním muzeu, na kterou zapůjčil exponáty Egypt.„My jsme tu byli v srpnu na týden s Muhammadem Megáhidem a Petrem Košárkem jako takový český tým. Měli jsme za úkol zkontrolovat exponáty a převzít je – v jakém jsou stavu, jestli tam není nějaký problém – takže nám za pět dní prošlo rukama všech těch asi 90 exponátů, což byl na jednu stranu jeden z nejhezčích zážitků, na druhou stranu ale jedna z největších zodpovědností,“ líčí letní práci v Káhiře Martin Dvořák.Výstava ale měla smůlu, že byla zahájená na prahu nové vlny koronaviru v České republice. „Pak byla otevřená měsíc a bohužel kvůli situaci s koronavirem je od té doby zavřená. Když to dobře dopadne, tak snad od příštího pondělí by mohla být zase otevřená, a česká strana požádala egyptskou o prodloužení té zápůjčky,“ dodal Dvořák.Všichni z českého týmu svorně doufají, že příští sezona už bude normální, a že až rozbijí ochranné zdi – pochopitelně pod dohledem egyptských inspektorů – nebudou je muset hned tak stavět znovu.\nŠtěpán Macháček\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Advokát premiéra Andreje Babiše (ANO) Jiří Urbánek v pátek odmítl přistoupit na částečný smír ve sporu kvůli výrokům ministerského předsedy na adresu předsedy poslanců TOP 09 Miroslava Kalouska. Babiš před dvěma lety před hlasováním o důvěře vládě ANO a ČSSD prohlásil, že Kalousek rozkrádal ministerstvo obrany a „zabil lidi cez padáky“. Kalouskův advokát Stanislav Balík navrhoval, aby výroky byly uznány za nepravdivé.",
  "text": "Rozsudek vynese Obvodní soud pro Prahu-západ za týden.Kalousek podal na premiéra žalobu na ochranu osobnosti, v níž se politik domáhá omluvy a toho, aby se Babiš napříště těchto výroků zdržel. Babiš to ale opakovaně odmítl, naposledy v pátek před odletem do Polska. „Já souhlasím s tím, co jsem řekl, a určitě se nebudu omlouvat, protože je to pravda,“ uvedl Babiš.Urbánek označil žalobu za nedůvodnou a výroky ministerského předsedy označil za Kalouskem vyprovokované. Babiš podle advokáta čerpal z veřejných zdrojů, podezření a pochybností o armádních zakázkách, které měl na starosti Kalousek jako náměstek ministra obrany. „Nevidím důvod pro smírné řešení,“ řekl. Podotkl, že Kalousek obdobným výrokům čelí dlouhodobě.Podle Balíka se nepodařilo prokázat, že Babišovy výroky jsou pravdivé. Kalouskův advokát naopak poukázal na to, že jeho klient nebyl v souvislosti s výroky odsouzen, stíhán ani prověřován.Jako důkaz předložil i vyjádření ministra obrany Lubomíra Metnara (za ANO), podle něhož ministerstvo ve vztahu ke Kalouskovi neeviduje ani hmotnou škodu, ani smrt parašutisty. Urbánek zase poukázal na to, že Kalousek o premiérovi mluvil jako o podvodníkovi, aniž byl Babiš za podvod odsouzen.Babiš v červenci 2018 na plénu sněmovny ve vyhrocené debatě označil Kalouska za „ožralu“ a „zloděje zlodějského“. „Rozkrádal ministerstvo obrany a zabil lidi cez padáky,“ prohlásil premiér. Reagoval na Kalouskova slova o premiérově charakteru. „Bojíte se lidí s jinými názory, kňouráte, fňukáte, křivě přísaháte na zdraví svých dětí, podvádíte a kňučíte,“ řekl Babišovi poslanec.Soudy původně řízení zastavily s tím, že výroky má řešit v disciplinárním řízení sněmovní mandátový a imunitní výbor. Nejvyšší soud se ale s takovým závěrem na jaře neztotožnil a nařídil věc projednat.Podle Nejvyššího soudu na vystupování poslanců mohou být důvodně kladeny vyšší nároky, neměli by vystupovat bez rozmyslu, podotkl Balík. Urbánek namítal, že Nejvyšší soud nařídil pouze opětovné projednání případu a je třeba zohlednit specifičnost a svobodu politického projevu při jednáních sněmovny.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Srážka protijedoucích vlaků bývá nejhorším železničním neštěstím. Proto už více než 150 let železnice zavádí a zdokonaluje různá signalizační a bezpečnostní zařízení, aby se vlaky vždycky vyhnuly. Už František Křižík v roce 1878 zkonstruoval blokové signalizační zařízení, které podstatně omezilo nebezpečí vlakových srážek.",
  "text": "Vzpomeňme si také na film Ostře sledované vlaky, kde výpravčí Hubička, Josef Somr, vysvětluje Václavu Neckářovi v zácviku, jak na nádraží pracovat se stavědly. Přirovnává to k vratům do statku, do stodoly, která se rovněž musí za vozem vždycky zavřít. Nejprimitivnější, ale velice bezpečné zařízení možná podnes používají řidiči na devítikilometrové jednokolejné elektrické dráze z Bad Schandau údolím Křimického potoka k Heidemühle.V místě, kde se protijedoucí soupravy míjejí, musí si jejich řidiči předat kolík. Ten je jen jeden. A teprve když předals a převzals kolík, můžeš jet a máš zaručeno, že trať je volná.Kdyby strojvedoucí na krušnohorské trati z Karlových Varů do Johanngeorgenstadtu měli k dispozici onen kolík, v ceně tak asi pěti korun, ke srážce vlaků u Perninku by určitě nedošlo.Až do Nejdku je trať z Karlových Varů modernizována, dálkově řízená a zabezpečená. Desetikilometrový úsek mezi Novými Hamry a Perninkem žádné zabezpečení nemá a v tomto úseku se vlaky také míjejí, neboli křižují. V pracovní dny v Perninku, v sobotu, v neděli a ve svátek podle o půl hodiny posunutého jízdního řádu v Nových Hamrech.Toho tragického 7. července 2020 vyjel strojvedoucí z Nových Hamrů jako ve svátek, tedy s úmyslem křižování v Perninku. Asi se domníval, že svátky vycházejí na pondělí a úterý. Říká se tomu chyba lidského faktoru, takže strojvedoucí zřejmě bude stíhán pro trestný čin obecného ohrožení. Dva mrtví, několik těžce zraněných.Nešťastný strojvedoucí pak údajně seděl na mezi a naříkal: „Co jsem to udělal?“ Je to ale jenom jeho chyba? To by se mohlo stát každému, asi vás také napadá. Vždyť na každý rozjezd, odjezd vlaku vždycky museli být alespoň dva: Jeden dal semafor na volno, vlakvedoucí zatroubil na trubku a pak teprve strojvedoucí rozjel mašinu.Výpravčí na lokálních tratích už nejsou, stejně jako zmizely i semafory. A vlakvedoucí také už netroubí, ba i jízdenky často místo průvodčího prodává automat. Všechna odpovědnost je pouze na jednom člověku. Je to možné?Vývoj bezpečnostního systému zvaného radioblok ministerstvo dopravy prý zastavilo a evropský systém kontroly vlaků je pro lokální tratě příšerně drahý, mobilní jednotka na každé vozidlo údajně stojí deset milionů. Je to vůbec možné? Není to poněkud předražené a co když to selže?Pane ministře dopravy, nechci vám radit, vzpomeňte si třebas na to Křižíkovo blokové signalizační zařízení, to se osvědčilo; a pro bezpečné křižování vlaků mezi Novými Hamry a Perninkem by možná úplně postačoval onen kolík. Jedete, až si předáte kolík, a to ať je pátek, nebo svátek.Autor je spisovatel a komunální politik\nOndřej Vaculík\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na fotbalovém hřišti proslul argentinský záložník Diego Maradona geniálními kousky, mimo něj na sebe strhával pozornost četnými skandály. Kariéru mistra světa z roku 1986 notně poznamenala závislost na kokainu, kvůli níž byl opakovaně potrestán zákazem činnosti. Po jejím skončení se jeden z nejlepších fotbalistů všech dob vydal na nepříliš úspěšnou trenérskou dráhu. Necelý měsíc po 60. narozeninách ve středu Maradona zemřel na infarkt.",
  "text": "„Božský Diego“ předváděl s míčem neskutečné kousky, vymýšlel báječné přihrávky a střílel krásné góly. Nejslavnější chvíle prožil Maradona v reprezentaci, v klubových barvách nejvíc zářil v dresu Neapole. Za národní tým si zahrál na čtyřech světových šampionátech, v roce 1986 ho jako kapitán i nejlepší hráč turnaje dovedl ke zlatu a o čtyři roky později ke stříbru. Neapoli zase pomohl ke dvěma titulům či triumfu v Poháru UEFA.Hvězdná kariéra hráče s desítkou na zádech dostala vážné trhliny v dubnu 1991, kdy byl kvůli nálezu kokainu v těle potrestán patnáctiměsíčním zákazem startu. Od té doby to šlo s Maradonou z kopce: v témže roce byl podmínečně odsouzen za ilegální přechovávání drog, později na povrch vyplavaly jeho daňové úniky v Itálii, po novinářích střílel ze vzduchovky a jeho angažmá v Seville skončilo fiaskem.Pokus o comeback na MS 1994 v USA rázně utnul další pozitivní dopingový nález, po němž opět následoval dlouhý distanc. Po jeho vypršení se Maradona střídavě loučil a vracel, než v říjnu 1997 definitivně pověsil kopačky na hřebík. Pak se neúspěšně léčil z drogové závislosti, která ho spolu s nadváhou a srdečními problémy opakovaně dovedla až na jednotku intenzivní péče.O čtyři roky později byl Maradona už jako vyléčený (a díky operaci žaludku i o mnoho lehčí) jmenován trenérem argentinské reprezentace, přestože s koučováním měl minimální zkušenosti. S týmem nakonec postoupil na mistrovství světa v Jihoafrické republice a i přes čtvrtfinálové vyřazení s Německem se těšil velké podpoře fanoušků. Po šampionátu se však otec osmi dětí, které měl s pěti ženami, nedohodl se svazem na podmínkách a ve funkci skončil. Poté bez větších úspěchů působil v SAE, Bělorusku, Mexiku a naposledy v průměrném argentinském celku Gimnasia y Esgrima.Rodák z Lanúsu byl od malička považován za zázračné fotbalové dítě. V nejvyšší soutěži debutoval v barvách Argentinos Juniors krátce před svými šestnáctinami, pár měsíců nato poprvé oblékl reprezentační dres. V roce 1979 dovedl Argentinu k titulu na mistrovství světa hráčů do 20 let, o dva roky později přestoupil do Boky Juniors. Po nevydařeném MS 1982 z něj FC Barcelona udělala nejdražšího hráče světa, avšak hvězdou první velikosti se stal až po dalším rekordním přestupu do Neapole v roce 1984.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Investiční fond Vesa Equity Investment podnikatelů Daniela Křetínského a Patrika Tkáče se stal největším akcionářem americké firmy Foot Locker. Podle záznamů americké Komise pro cenné papíry v ní už vlastní 10,3 procenta. Fond Vesa nakoupil první, tehdy šestiprocentní, podíl v prodejci obuvi Foot Locker teprve v květnu letošního roku. Nyní má podíl Vesy hodnotu zhruba 400 milionů dolarů (8,8 miliardy Kč), píše na svém webu agentura Bloomberg.",
  "text": "Křetínský letos investoval do řady firem včetně druhého největšího provozovatele sítě supermarketů v Británii J Sainsbury nebo do britské poštovní služby Royal Mail.V květnu vyšlo najevo, že koupil podíl v americké obchodní síti Macy's, ale většinu ho obratem následující měsíc prodal, když stoupla cena akcií řetězce. Na zhruba 40 procent se jeho investiční společnosti EP Global Commerce (EPGC), kterou vlastní se slovenským investorem Patrikem Tkáčem, podařilo zvýšit podíl v německé obchodní společnosti Metro.Foot Locker se stejně jako jiné maloobchodní společnosti vzpamatovává z dopadů pandemie. Firma v březnu odvolala výhled na letošní rok a uvedla, že přechodně uzavře pobočky ve větší části světa. Její hospodářské výsledky za třetí čtvrtletí ale překonaly odhady a cena akcií firmy se od propadu na začátku roku více než zdvojnásobila.„Už investujeme. Prostě věříme, že současný trh podhodnocuje některé velmi zajímavé a důležité společnosti,“ řekl v dubnu Křetínský Bloombergu. Tehdy panovala velká nejistota kolem dopadů koronavirové nákazy. Křetínský sám se novým koronavirem na jaře nakazil.Křetínský je mimo jiné většinovým vlastníkem a předsedou představenstva Energetického a průmyslové holdingu (EPH). Jako investor se angažuje i v jiných odvětvích, a to prostřednictvím společností Czech Media Invest (média), EP Global Commerce (velkoobchod), Mall Group (e-commerce) nebo EP Industries (průmyslová aktiva). Je také předsedou představenstva AC Sparta Praha fotbal.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ruská vláda nařídila výrobcům telefonů, počítačů a chytrých televizí, aby do svých zařízení nechali předinstalovat software domácích firem. Týkat by se to mělo především prohlížečů, navigací nebo antivirů. Vláda nyní pracuje na seznamu aplikací, které by měly mít tento software povinně předinstalovaný, představit by ho měla v polovině prosince a v platnost by měl vejít hned od nového roku. Proti nařízení se od počátku staví výrobci elektroniky.",
  "text": "V případě mobilních telefonů a tabletů se zmíněné nařízení bude týkat celkem 16 druhů aplikací od ruských firem. Konkrétně to má být například internetový prohlížeč nebo vyhledávač. Také sociální sítě, e-mailový klient, navigace nebo agregátory zpráv. V neposlední řadě to bude platit i pro antivir.Neznamená to však, že by se nesměla prodávat zařízení s běžnou verzí softwaru. Musí mít ale zároveň předinstalovanou i ruskou alternativu aplikací nebo programů.Řada z nich je přitom už teď v Rusku rozšířená. Třeba vyhledávače Yandex nebo Rambler, sociální sítě Vkontaktě a Odnoklassniki.Pokud jde o počítače, tak tam má být předinstalovaný ruský antivirový program a prohlížeč.Ruská vláda rozhodnutí vysvětluje tím, že to má uživatelům usnadnit používání a dát jim taky možnost výběru mezi více produkty. Zároveň má podle vlády toto opatření podpořit konkurenceschopnost výrobců ruských informačních technologií.Vzhledem k tomu, že se seznam konkrétních aplikací a programů bude každoročně určovat na základě toho, kolik měly v předchozím roce tyto služby uživatelů, tak to ale ve výsledku dost možná pomůže hlavně firmám, které mají už nyní na ruském trhu téměř monopolní postavení.První takový seznam má vláda zveřejnit do poloviny prosince.Proti opatření od samého počátku vystupovala ruská asociace prodejců a výrobců elektroniky a výpočetní techniky, kam spadají i velcí hráči na trhu, jako je třeba Apple či Intel. Kromě jiného si stěžují, že mají prý velmi krátký čas na to, aby stihli nařízení zavést do praxe.Pokud totiž vláda oznámí seznam povinně předinstalovaných aplikací v polovině prosince, budou mít jenom dva týdny na to, aby vše stihli nachystat. Proto už se mluví o tom, že by se tohle opatření mohlo posunout o dva měsíce.Nicméně další firmy takové zásahy do svých zařízení odmítají v jakékoliv podobě. Třeba společnost Apple už varovala, že by dokonce mohla z ruského trhu odejít úplně. Pojí se s tím totiž i určité obavy o bezpečnost a soukromí.Na druhou stranu, jak píše deník RBK, tak třeba Asus už potvrdil, že bude plnit nařízení a počítá s tím, že k prvnímu lednu dodá první várku zařízení s už předinstalovaným softwarem. Samsung celou věc odmítl komentovat, stejně jako i někteří další výrobci, třeba Huawei, byť podle RBK už dřív avizovali, že nařízení budou plnit.Pokud by se tomuto nařízení výrobci odmítli podřídit, v ruské legislativě zatím v tomto ohledu nejsou ošetřené postihy. Nicméně se dá čekat, že se tak brzy stane. Doteď jenom poslanci příslušný zákon neschválili, ale už byl vnesený do Státní dumy, do dolní komory parlamentu. Počítá přitom s pokutami, které se pohybují v přepočtu ve vyšších desítkách tisíc korun.Což tedy není pro velké firmy moc odstrašující. Na druhou stranu, v případě opakovaných porušení by je teoreticky mohly čekat nepříjemné soudní tahanice, jaké zažívají společnosti Facebook nebo Twitter.Ty se totiž odmítly podřídit požadavku ruských úřadů, aby data o ruských uživatelích skladovaly přímo na území Ruska. To znamená tak, aby nebyla někde na serverech v jiné zemi a aby k nim ruské úřady v případě potřeby měly přístup. Nedá se tedy vyloučit, že by je nečekalo něco podobného.\nIvana Milenkovičová, aur\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Dvě ulice v pražských Vysočanech nesou od čtvrtka jména po rodinách Smržových a Svatošových. Pomáhaly výsadkářům, kteří za druhé světové války zaútočili na zastupujícího říšského protektora Reinharda Heydricha. Obě za to zaplatily životem. Nově pojmenované ulice se nacházejí u nových bytových domů poblíž stanice metra Kolbenova.",
  "text": "Smržovi by okolí své nové ulice asi už ani nepoznali. Na místě bývalého průmyslového areálu teď stojí takové šedé kostky – moderní bytovky.Když výsadkář Jan Kubiš provedl atentát na zastupujícího říšského protektora Reinharda Heydricha, odjel z místa činu na kole. Málokdo ale ví, že mu bicykl půjčila rodina Smržových. Byli jedni z mnoha, kteří výsadkářům v Praze pomáhali. Manžele za to pak nacisté zastřelili. Teď po nich v pražských Vysočanech pojmenovali ulici.Rodina se dvěma dětmi bydlela v roce 1942 několik stovek metrů odsud. Jejich byt i půjčené kolo parašutistům si i po letech dobře vybavuje dcera Jaroslava. „Na tom kole jsem zažila své mládí. Bylo to pánské kolo. Na ráfku mělo přidělané sedátko,“ vzpomíná pro Radiožurnálu.Na sedátku sedával Jaroslavin bratr Vláďa. Když jí bylo jedenáct let a jemu čtyři, nacisté vypůjčené kolo našli. Otce Jaroslava Smrže za to zatkli přímo při práci v továrně, matku Jarmilu později při domovní prohlídce.„Když odjížděla, tak jsem se za ní dívala. Měla na sobě takové kostkaté šaty, to jsem ji viděla naposledy,“ popisuje dcera Jaroslava. Smržovi zastřelili v koncentračním táboře Mauthausen.Ve Vysočanech přibyla po čtvrtku ještě cedule s názvem Svatošových. To byli další odbojáři. Od Josefa a Marie Svatošových si půjčil Gabčík aktovku, ve které byla náhradní bomba. Osud měli podobný jako Smržovi.„Zapojili se do toho v polovině dubna 1942, kdy u nic přebýval Adolf Opálka, velitel skupiny Out Distance, a Karel Čurda,“ popisuje badatel Vlastislav Janík.A právě zrádce Čurda u Svatošových podle badatele strávil i poslední chvíle před tím, než šel nahlásit gestapu adresy a jména lidí, kteří parašutistům pomáhali. Kvůli tomu zemřelo šest členů rodiny Svatošových.Ve Vysočanech mají název po rodinách odbojářů zavražděných za heydrichiády od roku 2018 ulice Moravcových a Strnadových. Iniciativa A chce po odbojářích pojmenovat i další ulice.V Praze třeba chybí Švarcova. „Jaroslav Švarc, příslušník výsadku Tin, se stal jako první obyvatelem krypty v Resslově ulici. Jako jediný z té sedmičky, která tam společně zahynula, nemá svou pražskou ulici,“ upozorňuje člen iniciativy Karel Polata.Iniciativa chce, aby ulice vznikla v Praze nejpozději do roku 2022, kdy bude 80. výročí atentátu na Heydricha.Českoslovenští výsadkáři Gabčík a Kubiš zaútočili na Heydrichův vůz v zatáčce v pražských Kobylisích 27. května 1942 dopoledne. Gabčíkovi selhal samopal, Kubišovi se však podařilo odpálit granát, který Heydricha zranil. Zastupující říšský protektor zemřel 4. června zřejmě na sepsi. Po útoku následovala krutá odplata nacistů, během níž bylo zavražděno několik tisíc lidí a vypáleny obce Lidice a Ležáky.\nMarie Veselá\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nejméně pět lidí zahynulo a dalších 25 utrpělo zranění při sobotním raketovém útoku v afghánské metropoli Kábulu. Podle agentury DPA o tom informovalo afghánské ministerstvo zdravotnictví. Ministerstvo vnitra uvedlo, že zasaženy byly převážně obytné čtvrti.",
  "text": "Mluvčí kábulské policie řekl, že odpáleno bylo „mnoho raket“. Řada z nich dopadla do blízkosti přísně střežené Zelené zóny, v níž se nachází řada velvyslanectví a sídel zahraničních firem.Podle ministerstva vnitra ještě předtím vybuchly dvě menší nálože nastražené proti policejnímu autu, které usmrtily policistu a tři osoby zranily.Agentura DPA připomněla, že terčem raketového útoku byl Kábul i v srpnu. Útok si tehdy vyžádal několik obětí a zraněných a přihlásila se k němu teroristická organizace Islámský stát (IS).Povstalecké hnutí Tálibán odpovědnost za sobotní útok odmítlo. Tálibán v současnosti vede mírové rozhovory s afghánskou vládou, jejichž cílem je v zemi ukončit vleklou válku.Dialog, zahájený v září v katarské metropoli Dauhá, ale zatím postupuje velmi pomalu. V sobotu by se měl v Dauhá sejít odděleně s vyjednávači Tálibánu a afghánské vlády americký ministr zahraničí Mike Pompeo.Pentagon tento týden oznámil, že brzy z Afghánistánu stáhne další zhruba 2000 ze současných 4500 vojáků. To by znamenalo urychlení procesu stahování daného únorovou dohodou Tálibánu a Washingtonu, která předpokládá úplný odchod Američanů do poloviny příštího roku. Tálibán na oplátku slíbil, že nedovolí svým členům ani žádným jiným organizacím využívat afghánské území k útokům na Spojené státy a jejich spojence.Podle kritiků může rychlý odchod amerických vojáků ohrozit už tak oslabenou bezpečnostní situaci v Afghánistánu.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Nové brněnské nádraží se pokusí navrhnout dvanáct týmů. Jsou mezi nimi třeba tvůrci nového nádraží ve Vídni a v Berlíně. Ale nejen ti.",
  "text": "Tři týmy přímo oslovené radnicí a k nim devět ze soutěže. Tak vypadá skupina architektonických ateliérů, z nichž jeden dá podobu novému brněnskému hlavnímu nádraží.„Ty přihlášky překonaly naše očekávání,“ potvrdil Českému rozhlasu Brno hlavní brněnský architekt Michal Sedláček. „Jsou tam skutečně velice uznávaní architekti z celého světa,“ dodal.Kromě předem oslovených autorů nádraží ve Vídni, Berlíně a v Rotterdamu postoupili třeba autoři známé sjezdovky na spalovně v Kodani nebo promenády High Line na bývalém kolejišti na Manhattanu v New Yorku. A z domácích třeba brněnský tým Burian-Křivinka, tedy autoři výškové budovy AZ-tower.Do soutěže se přihlásilo celkem 46 účastníků. Ti vybraní rozpracují návrhy nejen na samotné nádraží, ale i na jeho okolí. Odevzdat by je měli příští rok na jaře. Do druhé fáze postoupí čtyři účastníci – a jasno by mělo být v červnu.Na vyhlášení soutěže se podílí město Brno i Správa železnic, která má většinu přestavby brněnského železničního uzlu platit. Cena za práce spojené mimo jiné s přesunem nádraží jižním směrem, tedy k dnešnímu autobusovému nádraží Zvonařka, půjde do desítek miliard korun.\nMiloš Šenkýř\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Na koronavirovou pandemii jsme reagovali značně přehnaně, soudí biolog a filozof Stanislav Komárek. „Jako relativně nejlepší vidím přístup švédský, který každému umožňoval se chránit, ale nedělal celoplošné zásahy. Je to také jediný, který odpovídá duchu západu,“ vysvětluje v pořadu Osobnost Plus.",
  "text": "Komárek míní, že došlo k „obrovskému celoplanetárnímu úspěchu Číny a jejích metod\", zvláště k rozšíření takzvaného paternalismu.„Tedy že vrchnost ví všechno lépe. I tradiční čínský úředník měl být svým poddaným otcem i matkou, užívat metod mírných, ale nediskutovat s nimi. A to vidíte u nás ve velkém aplikováno.“„Zjevně jsme nějak ze svobody unaveni, měli jsme ji tu třicet let. Ale to není jen problém náš nebo středoevropský,“ říká a odkazuje se například na skotský zákon o nenávistných projevech.To, že se společnost podle Komárka obloukem vrací k dobám, kdy byly běžné odposlechy a další svobodu ohrožující instituce, souvisí prý s lidskými preferencemi. „Rozhodně je nám jistota a blahobyt nad svobodou.“„Chceme jistoty, ale největší jistota je na hřbitově nebo v úplné nehybnosti. I západní svět zavádí cenzuru sociálních sítí a já netvrdím, že to není trochu třeba, ale to ministerstvo pravdy je dnes rozptýleno do jednotlivých sociálně síťových hráčů, není tedy centralizováno jako u George Orwella.“Ostatně „hlídači pravověří“ vždy velmi rádi ochotně kdekoliv zasáhnou, tvrdí biolog a filozof.A kromě hrozící „ekologické diktatury“ vidí také hrozbu v „extrémním genderismu“, který spatřuje na amerických univerzitách: „Ale v našich zeměpisných šířkách je mnohem pravděpodobnější mírně autoritativní stát pro naše blaho.“„Nás naprosto děsí představa světa, který stochasticky funguje. ‚Doktore, řekněte, že tady někde nějaká buňka nemalignizuje, že ještě ne.‘ A to má jeden temný aspekt: že i přes největší péči se to nakonec nepovede a vysmekne.“Myslitel nechce nepopírat přínos moderní lékařské vědy. „Ale jak říká velmi dobře psychosomatik Chvála, tak preventivní opatření jsou dnes tak intenzivní, asi jako když chceme, aby nám dům nevyhořel, tak ho neustále poléváme vodou a on se nakonec rozmočí. Ale nevyhoří.“Komárek také očekává, že v důsledku ekonomických otřesů pod vlivem pandemie dojde ke změně toho, jak vnímáme peníze. „Ty doznají poměrně obrovskou škodu, protože si neumím představit, že by se daly takto přitiskovat, aniž by se třeba neroztočila inflační spirála.“Také v oblasti mezilidských vztahů pandemie odhalila nové souvislosti. „Řada manželských dvojic se buď rozvádí, nebo se velmi hádá. My sice nutně potřebujeme přímé mezilidské vztahy, abychom mohli fungovat, ale na straně druhé nějak spějeme do systému simulací.“„Třeba řada manželek mých známých si stěžuje, že jejich manželé si raději pouštějí pornofilmy na síti, než by se věnovali jim. Pokud se společnost takto atomizuje, k čemuž je už velmi nakročeno, tak tedy nevím, nevím,“ konstatuje Stanislav Komárek.Co může člověku dát zážitek temné komory? Jak pandemie zasáhla do mezilidským hodnot, vztahů a společnosti vůbec? Poslechněte si celý pořad Osobnost Plus.  \nLucie Vopálenská, oci\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Archeologové našli při vykopávkách v někdejším starověkém městě Pompeje ostatky dalších dvou lidí, které před necelými 2000 lety zasypal popel ze sopky Vesuv. V sobotu o tom informovaly místní úřady s tím, že by mělo jít o kostry třiceti až čtyřicetiletého muže a jeho mladšího otroka, kteří se snažili ukrýt v podzemní chodbě před vlnou rozpálených sopečných plynů, magmatu a popela.",
  "text": "Části lebek a kostry dvojice mužů byly objeveny v kdysi elegantní vile na okraji Pompejí, která se pyšnila panoramatickým výhledem na Středozemní moře. Podle agentury AP jde o tu samou oblast, kde byly v roce 2017 nalezeny pozůstatky tří uvázaných koní.Oba muži leželi na zádech pod nejméně dvoumetrovou vrstvou popela. První z nich byl mladý, pravděpodobně ve věku mezi 18 a 25 lety. Stlačení jeho páteře ukazuje, že vykonával manuální práci, a archeologové se proto domnívají, že šlo o otroka.Druhý muž měl statnější postavu a bylo mu podle odhadů mezi 30 a 40 lety. Zemřel s rukama na hrudníku a nohama ohnutýma v kolenou a roztaženýma od sebe.Z odhadované populace 20 tisíc lidí zemřely při erupci Vesuvu v Pompejích zhruba 2000 z nich. Sopka dýmala a chrlila popel už několik dní před ničivou erupcí, a tak řada lidí z města utekla.Antický přístav, který leží nedaleko Neapole, zničil v roce 79 našeho letopočtu výbuch sopky Vesuv. Spolu s ním byla zasypána popelem či zavalena sopečnou lávou a bahnem také římská města Herculaneum, Stabie a Oplontis.Pompeje v poslední době vydaly řadu nových objevů. Na konci roku 2017 archeologové narazili na kostru koně, který podle nich patřil vysoce postavenému římskému vojákovi. Předloni nalezli také kostru muže, kterému kamenný sokl při útěku patrně srazil hlavu.Na stěnách budov se v poslední době našla například freska Lédy s labutí či freska Narcise. Loni zase archeologové při vykopávkách odhalili fresku zobrazující dva gladiátory v závěru souboje. Ministr kultury Dario Franceschini její objev tehdy označil za bezprecedentní.Pompeje jsou na seznamu světového kulturního dědictví UNESCO od roku 1997. Zbytky města, které se pod sopečným popelem dochovaly, patří k nejnavštěvovanějším italským turistickým atrakcím. Lokalita přitáhne každoročně více než 2,5 milionu návštěvníků.\nkro, ČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Zrušení superhrubé mzdy a snížení daně z příjmu fyzických osob z dílny hnutí ANO bylo doplněno o opoziční návrh Pirátské strany týkající se slevy na poplatníka. Ta ale měla být i podle samotných Pirátů jen alternativou k vládnímu záměru. Dohromady tyto návrhy hrozí obrovským výpadkem příjmů státního rozpočtu. „Ta kombinace, která vzešla ze sněmovny, je naprosto smrtící,“ komentuje výsledek starosta Bohumína Petr Vícha (ČSSD).",
  "text": "Právě poslanci sociálních demokratů hlasovali pro návrh Pirátů, který sám Vícha považuje za účelnější, pokud jde o podporu ekonomiky tím, že stát nechá lidem více peněz, aby mohli podpořit krizí zasaženou domácí ekonomiku.Splynutí dvou alternativ ale nevítá a označuje ho za smrtící kombinaci. „Jako starostu mě to naprosto vyděsilo. Třeba pro naše město je to minus 60 milionů, což je asi polovina toho, co normálně dáváme na investice,“ řekl Vícha Českému rozhlasu Plus.Názorové turbulence českého premiéra a předsedy hnutí ANO Andreje Babiše, který ještě před rokem hodnotil variantu zrušení superhrubé mzdy jako poslání země „do kopru“, obhajuje místopředseda sněmovního rozpočtového výboru Jan Volný (ANO).„Je jiná doba. V normálních časech by to možná nebylo úplně rozumné, ale v této době, kdy potřebujeme nastartovat ekonomiku, je to prostě výhodné. Celá Evropa rve neskutečné peníze do občanů a ekonomiky, celá Evropa se zadlužuje… Protože to je asi jediný způsob, jak se z tohoto srabu dostat.“Ani Volný ale nesouhlasí se spojením dvou diskutovaných návrhů. „Je to harakiri. Mělo by to zůstat jen v pozici zrušení superhrubé mzdy,“ míní.Premiér Babiš se chystá jednat se senátory, kteří mají možnost do vládního návrhu zasáhnout.„Očekávám diskusi o tom, že není možné, abychom nyní zvyšovali deficit státního rozpočtu o dalších 130 miliard a že pan premiér bude mít nějaký návrh, jak bychom v Senátu znění zákona upravili,“ říká předseda horní komory Miloš Vystrčil (ODS).Za vzniklou situaci je podle něj odpovědná zejména vláda. „Když dá jeden člen vlády pozměňovací návrh, který znamená zářez do rozpočtu minus 35 miliard – to je ten pirátský návrh, který podpořila ČSSD – a druhý člen vlády, premiér, dá návrh, aby se zvýšil deficit o 80 miliard korun tím, že navrhuje zrušení superhrubé mzdy a zavedení daně 15 procent, tak předpokládám, že oba vědí, co dělají.“Podle Vystrčila je potřeba najít rozumný kompromis, který umožní přijetí pozměňovacího návrhu ve sněmovně. „To, co se stalo, je maximum špatného. Nedovedu si představit, že bychom v Senátu ten návrh přijali v nezměněné podobě.“Zásadní je vyřešit kompenzaci krajů a obcí a snížení deficitu na nějakou rozumnou hodnotu. A vláda by měla předložit návrh úspor na výdajové straně, uzavírá šéf Senátu s tím, že není možné snižovat příjmy a přitom nesnižovat i výdaje.Poslechněte si audiozáznam celého Speciálu Jana Bumby.\nJan Bumba, Zuzana Marková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Jižní Korea ohlásila první případy nové a zřejmě nakažlivější mutace koronaviru, která se objevila v Británii. Informovala o tom v pondělí agentura Reuters. Dříve oznámilo osm případů výskytu britské varianty covidu-19 Japonsko, které proto od pondělí zakazuje vstup do země cizincům. V neděli se objevil tento typ koronaviru také v Norsku, na portugalském ostrově Madeira a v Jordánsku. Ve všech třech zemích se jedná o cestovatele z Velké Británie.",
  "text": "Jihokorejské středisko pro kontrolu a prevenci nemocí v pondělí uvedlo, že nová mutace byla v zemi zjištěna u tří lidí, kteří přiletěli do Jižní Koreje z Londýna 22. prosince.Japonsko kvůli nové mutaci od pondělí až do konce ledna nebude vpouštět na své území cizince z většiny států světa. Japonští občané vracející se do země budou muset absolvovat test na koronavirus před odletem a při příletu.Podobná opatření zavádějí i další země, kde se nová varianta koronaviru objevila. Norsko již před několika dny prodloužilo až do 29. prosince zákaz přímých letů do Británie. Dva nakažení lidé však přijeli do země ještě před začátkem omezení cest a úřady se nyní snaží najít všechny, kteří s nimi od té doby přišli do kontaktu.Osoby s novou mutací koronaviru na Madeiře jsou prvními známými případy v celém Portugalsku. Tamní úřady však zatím nezveřejnily počet lidí, u nichž byla nová varianta viru nalezena. Oznámily jen, že se jednalo o cestovatele ze Spojeného království.Portugalsko také již minulý týden rozhodlo o uzavření hranic pro cesty z Británie kromě osob s trvalým pobytem v Portugalsku či Portugalce žijící ve Spojeném království.Prozatím do 3. ledna uzavřelo svoje hranice cestovatelům z Británie také Jordánsko, jež v pondělí rovněž ohlásilo první dva případy nové mutace. V zemi přitom v posledních týdnech prudce klesají denní počty nově infikovaných po asi tříměsíčním setrvalém nárůstu nových případů.Odhalení nové mutace viru SARS-CoV-2 oznámil britský ministr zdravotnictví Matt Hancock minulý týden. Podle předběžných zjištění vědců by mohla být výrazně nakažlivější než „běžný” koronavirus, což by však nemělo znamenat, že častěji povede k vážnému průběhu covidu-19. Virus se podle úřadů šíří především na jihu Anglie.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký prezident Donald Trump uspořádal svůj nedělní předvolební mítink ve městě Henderson ve státě Nevada v uzavřených prostorách, navzdory varování zdravotnických expertů, kteří upozorňují na vysoké riziko šíření koronaviru při velkém množství lidí uvnitř budov. Podle agentury Reuters seděli lidé na mítinku těsně vedle sebe a mnozí neměli roušku.",
  "text": "Šéf Bílého domu, který se bude snažit v listopadových volbách obhájit mandát, shromážděným příznivcům řekl, že Spojené státy budou již brzy moci oznámit vítězství nad koronavirem. „Nehodláme znovu zavřít zemi do karantény. Karanténa by zničila životy a sny milionů Američanů,“ prohlásil Trump, který opět virus označil za „čínský“.Spojené státy jsou v pandemii nejhůře postiženou zemí světa, jak podle počtu nákaz, tak i úmrtí. Za posledních 24 hodin vzrostl počet nakažených v USA o 33 171 na 6,53 milionu. Počet úmrtí pacientů s nemocí covid-19 se zvýšil o 392 na celkových 194 147.Trump mítinkem v Nevadě porušil nařízení tohoto státu, které omezuje účast na akcích pod střechou i pod širým nebem na 50 osob. Demokratický guvernér Nevady Steve Sisolak prohlásil, že Trump „svými lehkomyslnými, sobeckými akcemi ohrožuje životy lidí v Nevadě“.Prezidentův tým se snažil nedělní mítink zorganizovaný ve velké budově skladiště prezentovat jako příležitost pro Trumpovy stoupence uplatnit shromažďovací právo, které je zakotveno v prvním dodatku americké ústavy.„Pokud mohou desetitisíce lidí demonstrovat v ulicích, věnovat se hazardním hrám v kasinech a vypalovat obchody při nepokojích, vy se můžete na základě prvního dodatku pokojně sejít, abyste si poslechli prezidenta Spojených států,“ uvedl mluvčí Trumpovy kampaně Tim Murtaugh.Trump na mítinku kritizoval svého demokratického rivala Joea Bidena za to, že nevystupuje dostatečně tvrdě proti zločinnosti. „Pokud vyhraje Biden, vyhraje lůza,“ řekl.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Město New York kvůli nepříznivému vývoji kolem koronaviru dál zpřísňuje karanténní opatření. Starosta Bill de Blasio ve středu oznámil, že od čtvrtka bude v největším školském okrsku ve Spojených státech znovu přerušena prezenční výuka na státních školách. Agentura AP píše o ‚bolestivém zvratu‘ pro vzdělávací systém osmimilionového města.",
  "text": "Zdejší žáci se do lavic po odkladech a náročných přípravách hygienických opatření vrátili až na přelomu září a října. Krátce na to začaly opět narůstat denní bilance nákaz koronavirem, přičemž růst se nezastavil ani po přijetí restrikcí namířených na vybrané městské čtvrti.Newyorské úřady už na konci léta avizovaly, že v případě nárůstu míry pozitivity u testů na virus SARS-CoV-2 na tři procenta bude následovat uzavření škol.„Město New York dosáhlo práh tříprocentního průměru pozitivity testů za sedm dní,“ uvedl de Blasio na twitteru. „To bohužel znamená, že budovy státních škol budou zavřené, počínaje zítřkem... Musíme druhou vlnu covidu-19 zatlačit na ústup,“ vzkázal starosta.Přechod více než milionu místních žáků a studentů na distanční výuku se už nějakou dobu očekával. Podle agentury AFP jde ale zároveň o kontroverzní krok, neboť u testů prováděných na školách byl podíl pozitivních výrazně nižší než průměr pro celé osmimilionové město.Vedení zdejšího školního systému ve středu rodiče ujišťovalo, že ohlášená uzavírka je dočasná a že ‚budovy škol se znovu otevřou, jakmile to bude bezpečné‘. New York se podobně jako většina amerických států potýká s výrazným nárůstem denních počtů infekcí, ovšem v kontextu USA je na tom relativně dobře.Potvrzené případy nákazy koronavirem i v posledních dnech přibývají pomaleji než při jarním vrcholu epidemie, a to i přes několikanásobně vyšší počty prováděných testů. V úterý hlásil New York těsně přes 2000 hospitalizovaných pacientů s covidem-19, zatímco v polovině dubna jich bylo přes 15 000.Čtvrtý nejlidnatější stát USA po jarním dramatickém vývoji uvolňoval karanténní režim velmi opatrně a po obyvatelích dlouhodobě vyžaduje nošení roušek na veřejnosti. Na některých místech jsou aktuálně uzavřené posilovny nebo kina, cíleně se také na podzim omezoval provoz barů a restaurací.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Arménie zmařila atentát na premiéra Nikola Pašinjana a pokus několika bývalých činitelů uchvátit moc. Podle agentur Reuters a TASS to v sobotu oznámila arménská tajná služba. Pašinjan čelil v uplynulých dnech kritice politiků i lidovému hněvu za svůj souhlas s dohodou o příměří v Náhorním Karabachu, která stvrdila faktickou porážku arménských vojsk.",
  "text": "„Služba národní bezpečnosti Arménské republiky odhalila případ nezákonného nákupu nabytí a držení zbraní, střeliva a výbušnin skupinou osob s cílem uchvácení moci v Arménské republice,“ uvádí se v prohlášení tajné služby, která má mimo jiné na starosti ochranu premiéra.Služba dále uvedla, že zatčen byl její bývalý šéf Artur Vanecjan a také někdejší předseda Republikánské strany Vahram Bagdasarjan a dobrovolný voják Ašot Minasjan. Podle ní už skupina jednala o tom, kdo by mohl Pašinjana na premiérském postu nahradit.Útočníci nesouhlasili s Pašinjanovou domácí ani zahraniční politikou, a měli jej proto v úmyslu zabít, stojí rovněž v prohlášení. Zbraně byly podle služby převezeny do Arménie z oblasti Náhorního Karabachu, kde arménské síly donedávna sváděly boje s ázerbájdžánskou armádou.Pašinjan podepsal 9. listopadu s ázerbájdžánským prezidentem Ilhamem Alijevem a ruským prezidentem Vladimirem Putinem dohodu o příměří, která po několikatýdenním konfliktu přiznala Ázerbájdžánu významné územní zisky v Náhorním Karabachu. Na jejím základě Moskva vyslala do Náhorního Karabachu vojenský kontingent o zhruba 2000 vojácích, který má dohlížet na klid zbraní.Po oznámení dohody vypukly v Arménii protesty. Demonstranti vtrhli do sídla parlamentu a do úřadu vlády, které zpustošili. Na 17 politických stran vyzvalo Pašinjana k odstoupení. Pašinjan připustil osobní zodpovědnost za válečné nezdary, odmítl však podat demisi. Uvedl také, že s ohledem na nepříznivou situaci na bojišti neměl při jednání o příměří na výběr a že postupoval podle doporučení armádních představitelů. Územní ztráty jsou podle něj bolestivé, bez okamžitého příměří by však byly daleko větší.Boje o Náhorní Karabach vypukly 27. září a o život kvůli nim přišlo zřejmě několik tisíc lidí. Spor o enklávu v jihozápadním Ázerbájdžánu s převážně arménským obyvatelstvem trvá desítky let. Ozbrojený konflikt vypukl v roce 1988 ještě za éry Sovětského svazu. Náhorní Karabach se s podporou Arménie odtrhl od Ázerbájdžánu ve válce, která si vyžádala na 30 000 mrtvých a statisíce uprchlíků. Dosud se Karabach a přilehlé území nacházely pod vojenskou kontrolou Arménie. Ázerbájdžán považuje území za okupované.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Prestižní Cenu Pavla Kouteckého letos získala dokumentární esej FREM slovenské filmařky Viery Čákanyové a producentky Niny Numankadić. Snímek reaguje na současnou vlnu posthumanistického uvažování způsobeného rozvojem technologií a umělé inteligence, píše se v tiskové zprávě. Cena se letos udílela již počtrnácté, slavnostním večerem prováděly moderátorky Českého rozhlasu Radio Wave Zuzana Fuksová a Ivana Veselková.",
  "text": "Viera Čákanyová svůj vítězný dokument o klimatické změně a vlivu technologií natočila celý na pláních Antarktidy. Film snímaný kamerou připevněnou k dronu zaujal i mezinárodní publikum, když byl zařazen do prestižní sekce Berlinale Forum. „Snímek je pohlcujícím a originálním audiovizuálním počinem, u kterého oceňujeme nejen autorčino odvážné formální zpracování včetně výjimečně funkčního využití snímacích technologií, ale i schopnost osobitým způsobem postihnout nicotnost lidské existence v kontextu věčnosti přírody a univerza,“ vysvětlila své rozhodnutí porota.O Cenu Pavla Kouteckého za nejlepší celovečerní dokumentární debut se ucházelo celkem pět dokumentů: film Morava, krásná zem III režiséra Petra Šprincla; snímek o klavíristovi Sólo od nedávno zesnulého režiséra Artemia Benkiho; dokument česko-švédské režisérky Grety Stocklassy Kiruna – překrásný nový svět a snímek Adély Komrzý Viva video, video viva.S vítězstvím je spojena finanční odměna, stejně tak půjde vítězný snímek FREM od 12. listopadu do kin.Cena Pavla Kouteckého oceňuje nejoriginálnější dokumentární filmy českých a slovenských tvůrců.Kromě celovečerního filmu byl oceněn krátký animovaný dokument M E Z E R Y režisérky Nory Štrbové a producenta Ondřeje Šejnohy. V tom autorka zpracovává osobní zkušenost se ztrátou paměti svého bratra, uvádí cena v tiskové zprávě.V porotě letos zasedli filmový režisér a scenárista Michal Hogenauer, scenárista Štěpán Hulík, výtvarná kritička a filmařka Lenka Lindaurová a výtvarník a děkan Fakulty umění a designu Univerzity J. E. Purkyně v Ústí nad Labem Pavel Mrkus.\nred\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Ligová fotbalová asociace kvůli výskytu koronaviru u fotbalistů Ostravy odložila nejbližší dva ligové zápasy Baníku doma se Slováckem a s Libercem. Krajská hygienická stanice poslala slezský tým kvůli šíření nemoci v mužstvu na 10 dnů do karantény. O náhradních termínech zatím nebylo rozhodnuto.",
  "text": "Baník měl v neděli odehrát proti Slovácku utkání 8. ligového kola a o týden později měl rovněž doma přivítat Liberec.Problémy s koronavirem postihly Slezany už před reprezentační přestávkou, kdy kvůli pozitivnímu testu vypadli pro vítězný zápas v Příbrami brankáři Jan Laštůvka s Viktorem Budinským a trenér Luboš Kozel s téměř celým realizačním týmem.Někteří v čele s Kozlem se již uzdravili, ale další série preventivních testů, které Baník na vlastní náklady podstupuje, odhalila nově nakažené hráče.Klub přesný počet nespecifikoval. Do karantény musely i osoby, které byly s pozitivně testovanými v bližším kontaktu. „Rozhodnutí hygieniků respektujeme. O náhradních termínech se bude jednat,“ řekl pro klubový web výkonný ředitel Baníku Michal Bělák.Ostravští jsou po sedmi kolech ligové sezony na 11. místě tabulky. Kvůli výskytu koronaviru v týmech dosud byly v tomto ročníku odloženy čtyři zápasy nejvyšší soutěže.Vedle nadcházejících dvou utkání Baníku se v původním termínu neuskutečnily duely Slovácka s Příbramí a Českých Budějovic s Bohemians 1905. Zápas na Slovácku se už dohrál v reprezentační přestávce.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Část lidí je připravená na to, že se před letošními Vánoci uskromní. Naznačuje to průzkum agentury Median mezi víc než tisícovkou respondentů, který si nechal zpracovat Radiožurnál. Utratit letos za svátky míň než vloni se chystá 37 procent dotázaných. Naopak víc než polovina respondentů není ochotna omezovat o Vánocích návštěvy svých blízkých.",
  "text": "„Pokud budeme zdraví, tak asi neomezíme. Když se neprokáže koronavirus u nikoho, tak se určitě setkáme aspoň jeden den,“ říká pro Radiožurnál Iva.„Nebudu omezovat styk se svými blízkými na Vánoce. Důvod je, protože mám v rodině víc menších skupinek, takže se stejně nebudeme shromažďovat ve větších skupinách,“ vysvětluje Robin.Zatímco Iva a Robin už mají jasno, Monika s rozhodnutím ještě váhá. I kvůli tomu, že ve městě, kde žijí její rodiče, se teď situace zhoršila.„Takže bychom je neradi ohrožovali. Uvidíme. Kdyby to mělo být za týden, tak tam určitě nepojedeme.“Většina Čechů se podle Medianu při každoročních návštěvách příbuzných a přátel moc omezovat nechce. „55 procent respondentů nepředpokládá, že omezí kontakty s přáteli a rodinou. Jsou to víc lidé mladší ve věku 18 až 29 let,“ popisuje pro Radiožurnál ředitel Medianu Přemysl Čech.Jsou to také zároveň lidé, kteří odmítají očkování proti nemoci covid-19. „Lidé, kteří se nenechají očkovat, tak by byli pro to, aby se to co nejvíc rozvolnilo. Takže je tam skryté rozdělení zodpovědných – nezodpovědných,“ míní Čech.Naopak mezi 43 procenty lidí, kteří by byli ochotní kontakt s blízkými omezit, je hlavně starší generace, vysokoškoláci a příznivci očkování a nepolevování v dodržování hygienických opatření.K odpovědnosti v období kolem Vánoc nabádá i prezident České lékařské komory Milan Kubek. Doporučuje setkání omezit na nejužší rodinu.„Pokud chceme navštívit svého dědečka nebo babičku, tak bychom měli zachovávat veškerá bezpečnostní opatření. To znamená dezinfikovat si ruce, mít na sobě roušku a podobně. Pokud máme své příbuzné rádi, tak je musíme chránit, a ne ohrožovat.“Průzkum zjišťoval i to, kolik peněz se chystají Češi o Vánocích utratit. Většina oslovených – celkem 56 procent – předpokládá, že dá za vánoční dárky podobnou částku jako loni. Téměř 40 procent ale počítá s tím, že se bude muset uskromnit. Jsou to hlavně ženy a respondenti nad 60 let.Většina lidí chce dát za dárky maximálně pět tisíc korun. „Do tisícikoruny se chystá utratit sedm procent populace. Dárek ve výši tisícikoruny až pěti tisíc korun si myslí, že zvolí 48 procent respondentů,“ vyjmenovává Přemysl Čech z agentury Median.Každý desátý se pak chystá dát za dárky víc než 10 tisíc korun. Necelých osm procent lidí je také ochotných se kvůli vánočním nákupům zadlužit. V průzkumu odpovídalo 11. a 12. listopadu 1019 lidí nad 18 let.\nKateřina Součková\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Cenu předsedkyně Akademie věd ČR za propagaci výzkumu letos získali botanik Petr Pyšek, jaderný fyzik Vladimír Wagner a popularizátor filozofie Milan Dufek. Za akademii o tom v pondělní tiskové zprávě informovala Markéta Růžičková. Slavnostní předání se kvůli epidemii covidu-19 odkládá. Původně mělo být minulý týden během festivalu Týden vědy a techniky Akademie věd ČR.",
  "text": "Petr Pyšek se podle akademie v posledních letech pravidelně řadí mezi nejcitovanější vědce světa. Založil výzkum rostlinných invazí a patří k vůdčím postavám tohoto oboru.„Vytvořil klasifikaci invazního procesu, která se stala mezinárodním standardem. Vybudoval také databázi GloNAF zaznamenávající naturalizované nepůvodní druhy rostlin,“ popsala Růžičková.Ohledně svého oboru Pyšek zároveň často vystupuje v médiích, píše popularizační články a přednáší také na Přírodovědecké fakultě Univerzity Karlovy. Podle AV je díky němu Česko považováno za jedno z nejvýznamnějších center výzkumu rostlinných invazí. Pyšek pracuje v Botanickém ústavu Akademie věd.Za dlouhá léta popularizace jaderné fyziky, kosmologie a energetiky i důraz na věcný pohled a kritické myšlení byl oceněn Vladimír Wagner z Ústavu jaderné fyziky Akademie věd.„Vystupuje v televizních i rozhlasových pořadech, aktivně přednáší na Českém vysokém učení technickém v Praze i po celé republice a videa z jeho přednášek mají na internetu desítky tisíc zhlédnutí. Jeho nasazení pro popularizaci vědy trvá téměř po celou dobu kariéry, bezmála 35 let,“ zdůraznila Růžičková.Wagner je také autorem knihy Fukušima I poté, v níž laikům přiblížil okolnosti katastrofy, která se udála v roce 2011, a likvidaci následků.Třetí laureát Milan Dufek se věnuje popularizaci vědy v regionálním prostředí, především na Vysočině. Je duchovním otcem a ředitelem Evropského festivalu filozofie, který se koná ve Velkém Meziříčí a je největší akcí svého druhu v Česku.Podle Akademie věd je hlavní myšlenkou festivalu vyvést českou a slovenskou filozofii, vědu a literaturu mimo čistě akademické prostředí do veřejného prostoru. Festival tak divákům přibližuje už 14 let vědecká témata přitažlivou a srozumitelnou formou.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Koncern Volkswagen investuje přibližně 500 milionů eur (13,2 miliardy korun) ve své továrně v Bratislavě do ohlášené výroby nové generace modelů Škoda Superb a Volkswagen Passat. V souvislosti s investicí Volkswagen na Slovensku vytvoří 2000 nových pracovních míst, výrobní kapacita bratislavské továrny ale nestoupne.",
  "text": "Přesun oznámila v pondělí slovenská divize automobilky poté, co změnu v produkci zmíněných značek na Slovensko v pátek potvrdila dozorčí rada Volkswagenu. Automobilka Škoda Auto, která patří do skupiny Volkswagen, nyní vyrábí model Superb ve svém závodě v Kvasinách na Rychnovsku. Výroba vozidel Škoda Superb a Volkswagen Passat, která začne na Slovensku v roce 2023, si nevyžádá rozšíření bratislavské továrny Volkswagenu. Značnou část zmíněných investic podnik použije na úpravu linek v lakovně a na dodatečné technologie.„Nevytváříme nové výrobní kapacity. Továrna zůstane na svých původních kapacitách,“ řekl předseda představenstva Volkswagen Slovakia Oliver Grünberg.Celkově Volkswagen v příštím období investuje na Slovensku podle Grünberga zhruba miliardu eur (26,5 miliardy korun). Kromě investic do výroby vozů Škoda Superb a Volkswagen Passat vynaloží další peníze do jiných modelů.Z výrobních linek továrny Volkswagenu v Bratislavě v současnosti sjíždějí hlavně sportovně-užitková vozidla (SUV) a také malá městská auta včetně elektrických vozů Škoda Citigo. Loni Volkswagen na Slovensku vyrobil 377 750 vozidel, více než dvě třetiny z toho tvořily SUV Audi Q7, Audi Q8, Volkswagen Touareg a Porsche Cayenne. Letos v říjnu továrna spustila výrobu SUV Škoda Karoq. Volkswagen od svého vstupu na Slovensko v roce 1991 investoval v zemi dosud přes 4,5 miliardy eur (119 miliard korun).Slovenský ministr financí Eduard Heger uvítal novou investici Volkswagenu, který má na Slovensku zhruba 12 000 pracovníků. Řadí se tak k největším zaměstnavatelům v zemi, byť loni snížil počet zaměstnanců asi o 3000. „Volkswagen je průkopníkem automobilového průmyslu na Slovensku, byla to první zahraniční investice na západě země,“ uvedl Heger na tiskové konferenci v továrně Volkswagenu.Slovenská vláda ještě v létě slíbila podpořit investici Volkswagenu, stejně jako výstavbu nájemních bytů i v okolí bratislavské továrny automobilky.Volkswagen je jednou ze čtyř automobilek, která montuje vozidla v zemi pod Tatrami. Automobilový průmysl byl v době ekonomického růstu před propuknutím pandemie nemoci covid-19 hlavním motorem ekonomiky Slovenska, které si loni v přepočtu na obyvatele udrželo pozici největšího výrobce automobilů.O přesunu výroby vozů Superb se spekulovalo už v letech 2017 a 2018. Koncern Volkswagen pak rozhodl, že výrobu aut rodiny Passat, do které patří i Superb, přesune do Kvasin na Rychnovsku. Následně se mluvilo o tom, že Superb a Passat se budou vyrábět ve zcela nové továrně koncernu v Turecku. Od těchto plánů ale nakonec Volkswagen ustoupil.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Česko pošle do Arménie 100 000 roušek a 43 000 ochranných rukavic. Vyplývá to z dokumentu, který na pátením zasedání schválila vláda. Arménie požádala o pomoc prostřednictvím Evropské unie v souvislosti se zhoršením epidemie stavu covidu-19. Do země by měla materiál dopravit armáda v úterý.",
  "text": "Dar probíral tento týden Ústřední krizový štáb, na pátečním zasedání vlády ho pak po dohodě s obranou předkládal ministr vnitra Jan Hamáček (ČSSD).Podle dokumentu pošle Česko do Arménie roušky a ochranné rukavice v celkové hodnotě přibližně 1,07 milionu korun. Dopravu a doprovod k zabezpečení předání obstará armáda 24. listopadu.Arménie, která podporovala v posledních týdnech separatistický region Náhorní Karabach v konfliktu s Ázerbájdžánem přes pozemní koridor, zaznamenala v říjnu prudký nárůst případů nákazy koronavirem. Stejně tak se epidemie šířila přímo v místě konfliktu.Boje o Náhorní Karabach, které se rozhořely 27. září, byly označovány za nejtvrdší od války na počátku 90. let, kdy Náhorní Karabach i přilehlá území ovládli tamní Arméni za podpory Arménie. O valnou část enklávy v nynějších bojích přišli.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Moskva vyloučila, že její nynější vojenské manévry na jihozápadě Ruska by mohly souviset s vyostřenou situací na arménsko-ázerbájdžánské hranici. Náměstek ruského ministra obrany Alexandr Fomin to podle agentury Interfax v sobotu prohlásil před novináři a jeho šéf Sergej Šojgu na toto téma telefonicky hovořil se svým ázerbájdžánským protějškem.",
  "text": "Ministr Šojgu v pátek oznámil, že prezident Vladimir Putin jako vrchní velitel ruských ozbrojených sil nečekaně nařídil armádě zahájit cvičení, do kterého se má zapojit 150 000 vojáků a stovky letounů a plavidel. Cílem je podle Šojgua ověřit schopnost zajistit bezpečnost na jihozápadě Ruska, kde přetrvává hrozba terorismu.Mezi Arménií a Ázerbájdžánem minulý víkend v severním úseku společné hranice propukly boje, které s různě dlouhými přestávkami pokračovaly i v dalších dnech. Z vyvolání střetu s údajným cílem obsadit pozice druhé strany se Jerevan a Baku obviňují navzájem a informují o zhruba dvou desítkách mrtvých.Mezi oběma postsovětskými státy desítky let trvá spor o enklávu Náhorní Karabach, která se za podpory Arménie v roce 1988 odtrhla od Ázerbájdžánu. Nynější srážky se ovšem odehrávají na jiném místě, poblíž hranic s Gruzií, stovky kilometrů od Náhorního Karabachu.Konflikt o tuto oblast si vyžádal na 30 000 obětí do roku 1994, odkdy mezi oběma stranami panuje křehké a často porušované příměří. Potyčky - a ty nynější boje se jeví nejvážnější od roku 2016 - ale dosud nepřerostly ve válku.Náměstek ruského ministra obrany Fomin prohlásil, že o nynějších manévrech Moskva informovala zahraniční partnery a na pondělí plánuje briefing pro vojenské atašé zastupitelských úřadů.Ázerbájdžánské ministerstvo obrany tento týden podle RIA Novosti pohrozilo Jerevanu raketovým útokem na jadernou elektrárnu v případě eskalace konfliktu. Turecko ústy ministra obrany zopakovalo podporu „ázerbájdžánským bratřím“, čelícím útoku na své území, a předpovědělo rozdrcení Arménů.Arménský premiér Nikol Pašinjan dnes označil Ázerbájdžán za ohrožení své země i globální bezpečnosti a slova o možnosti napadení arménské jaderné elektrárny považuje za „teroristickou hrozbu“.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Americký prezident Donald Trump se na své pondělní tiskové konferenci opět zmínil o možnosti oddělení americké ekonomiky od čínské. Spojené státy by podle něj nepřicházely o peníze, kdyby s Čínou přestaly obchodovat, informovala agentura Reuters.",
  "text": "„Takže, když řekneme slovo oddělení, je to zajímavé slovo,“ řekl Trump na tiskové konferenci v Bílém domě.„Přicházíme o miliardy dolarů, a pokud bychom s nimi neobchodovali, tak bychom o miliardy dolarů nepřicházeli. Říká se tomu oddělení.“Republikánský prezident také ostře kritizoval svého demokratického rivala Joea Bidena, kterého chce porazit v listopadových prezidentských volbách.Biden by podle Trumpa nedokázal bojovat s pandemií covidu-19 ani oživit americkou ekonomiku. Prezident prohlásil, že Biden a demokratická kandidátka na viceprezidentku Kamala Harrisová „by zničili tuto zemi a tuto ekonomiku“.Agentura AP napsala, že Trump se chlubil tím, že od května bylo ve Spojených státech vytvořeno více než deset milionů pracovních míst, aniž by se zmínil o tom, že je to zhruba jen polovina pracovních míst, která v USA zanikla od začátku pandemie.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Varšavský primátor Rafal Trzaskowski z nejsilnější opoziční strany Občanská platforma, který v neděli těsně prohrál souboj o prezidentské křeslo, v pátek ohlásil, že založí nové široké občanské hnutí, usilující o Polsko „tolerantní a evropské“. Klasické politické strany podle něj nestačí na úkol porazit ve volbách vládnoucí národně konzervativní stranu Právo a spravedlnost (PiS), využívající dle něj sílu státní mašinérie a veřejnoprávních médií.",
  "text": "Nové hnutí by se podle serveru Onet mohlo jmenovat Nová Solidarita, v narážce na hnutí Solidarita, které v Polsku před více než 30 lety porazilo komunismus. Trzaskowski nyní slíbil vytvoření hnutí, „aby bránilo občanskou společnost, samosprávy, svobodná média a všechny nezávislé instituce“ v těžkých časech.„Nesmíme skládat zbraně, musíme postupovat společně. Musíme překovat probuzení občanské společnosti v těžkou práci, která povede k tomu, že opravdu změníme Polsko,“ prohlásil Trzaskowski před několika stovkami svých přívrženců v Gdyni na severu Polska, kde v prezidentských volbách s převahou vyhrál nad svým rivalem Andrzejem Dudou, i když ten nakonec celkově zvítězil.Trzaskowského provázeli primátoři Gdaňska a Sopot a také předseda Občanské platformy Borys Budka, který prohlásil, že prezidentské volby nebyl konec, ale začátek nové cesty. „Na tomto místě, kolébce Solidarity, chci vám slíbit novou energii, novou platformu, novou solidaritu, ve které si každý najde místo,“ uvedl. Trzaskowského označil za symbol změny.Sám Trzaskowski připomněl, že deset milionů Poláků a Polek, kteří jej ve volbách podpořili, „hlasovali pro Polsko otevřené, tolerantní a evropské“. Zdůraznil, že energii z volební kampaně je třeba zachovat a vložit do budování nové Solidarity, do které chce zapojit i samosprávy a nevládní organizace. Pokud se to podaří „pak mnohem rychleji, než se nám všem zdá, budeme zase vítězit“.Občanská platforma ve čtvrtek u nejvyššího soudu napadla výsledek nedělních voleb hlavy státu. Ty podle oficiálních výsledků vyhrál dosavadní prezident Duda, blízký spojenec vlády PiS. V nedělním druhém kole prezidentských voleb získal 10 440 648 hlasů (51,03 procenta) a Trzaskowski 10 018 263 hlasů (48,97 procenta).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Petrohradský soud v pátek poslal na 12,5 roku do vězení známého ruského historika Olega Sokolova. Světově uznávaný odborník na napoleonskou éru, který se pravidelně účastnil i rekonstrukcí bitev u Slavkova u Brna, podle rozsudku zavraždil svoji bývalou studentku a partnerku.",
  "text": "Policie zadržela nositele francouzského Řádu čestné legie poté, co se snažil zbavit části ostatků v petrohradské řece Mojce. Do vody ale tehdy sám v opilosti spadl.Zbytek těla 24leté Anastázie Ješčenkové pak policie našla v jeho bytě.Sokolov u soudu později přiznal, že se svou partnerkou a bývalou studentkou se pohádal a v afektu ji zabil. Uvedl, že nejdříve chtěl zbavit jejího těla, a poté v dobovém kostýmu Napoleona spáchat sebevraždu.Podle médií si už v roce 2008 jedna petrohradská studentka stěžovala univerzitě, že ji Sokolov přivázal k židli, udeřil do tváře a vyhrožoval ocejchováním rozžhaveným železem, protože ho chtěla opustit. Univerzita ale proti historikovi žádné kroky nepodnikla.\nIvana Milenkovičová\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Filip Jícha dovedl házenkáře Kielu k triumfu v Lize mistrů a jako první muž historie ovládl tuto prestižní soutěž jako hráč i trenér. Německý tým ve finále závěrečného turnaje sezony 2019/20 v Kolíně nad Rýnem porazil 33:28 vysoce favorizovanou Barcelonu.",
  "text": "Kiel vyhrál Ligu mistrů počtvrté v historii a získal prémii 500 000 eur (13 milionů korun). Bývalý nejlepší házenkář světa Jícha, jenž s Kielem evropskou soutěž ovládl v letech 2010 a 2012, si připsal další velký úspěch v krátké trenérské kariéře. Někdejší český reprezentant letos hned v první sezoně v roli hlavního kouče dovedl Kiel k titulu v německé bundeslize.Jíchovi svěřenci postoupili do finále po pondělním semifinálovém dramatu s Veszprémem, který porazili až v prodloužení 36:35. Proti Barceloně byli outsiderem, neboť s devíti tituly rekordman soutěže od loňského září neprohrál soutěžní zápas a v Lize mistrů jeho vítězná série čítala 22 utkání.Kiel se mohl ve finále opřít o skvělý výkon dánského brankáře Niklase Landina, jenž především v druhém poločase přiváděl hráče Barcelony k zoufalství. Osmi brankami se o vítězství zasloužil Švéd Niclas Ekberg, jenž proměnil šest sedmiček.V duelu o třetí místo porazili házenkáři Paris Saint-Germain 31:26 loňského finalistu Veszprém.Závěrečný turnaj Ligy mistrů v házené v Kolíně nad Rýnem:Finále: Kiel - Barcelona 33:28 (19:16).O 3. místo: Paris St. Germain - Veszprém 31:26 (14:11).\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
},
{
  "name": "",
  "opener": "Občanská iniciativa KoroNERV-20 rozpracovala varianty možných opatření a dopadů pandemie covid-19. S návrhem osloví vládu, ministra zdravotnictví Jana Blatného a další experty. „Vycházíme z irské verze, kterou jsme rozšířili a snažili se přizpůsobit do českých poměrů. Nechceme se plést do odbornosti epidemiologů, ale naopak se připravit na situace, které mohou vyhlásit,“ sdělil v neděli novinářům člen KoroNERV-20 ekonom Tomáš Sedláček.",
  "text": "Rizikové skóre šíření epidemie, jehož přípravu oznámilo ministerstvo zdravotnictví, bude každý den uvádět jedno číslo od nuly do 100. Bude celoplošné i stanovené pro jednotlivé kraje. Bude také označeno barevně na škále od zelené přes žlutou po červenou. Tabulka souvisejících opatření bude hotová do pondělí, pak bude prostor pro připomínkování, veřejnosti ji odborníci představí v pátek a používat by se měla od následujícího týdne.Šestiúrovňový model Koro-NERV-20 si neklade nároky na správnost všech hodnot. Hlavním cílem je rozpoutat diskusi a získat ke spolupráci další odborníky, doplnil další člen iniciativy Radim Dohnal.Podle iniciativy není třeba říkat, kdy přesně co bude, ale mít připravené scénáře, v nichž se všichni mohou zorientovat. „Pokud se taková tabulka udělá dobře, sníží to nejistotu a chaos a byznys se může podle svého uvážení sám připravit na to, co může přijít. Pokud nastane situace A, spouští se opatření A, pokud nastane méně příznivý vývoj, spustí se plán B, C, D či F, jehož kontury budou známy předem,“ uvedl Sedláček.Skupina upozornila na fakt, že ohrožené skupiny populace, vyčerpají více než 80 procent alokovaných lůžek a personálu. Tedy místo plošných zásahů je nutno koncentrovat pozornost zejména směrem na ohrožené skupiny, zapojení praktiků k identifikaci a plošnému testování.„Ohrožené skupiny by bylo ideální více chránit. Není ale možné seniory izolovat od rodiny. Zůstat o samotě by bylo pro spoustu z nich těžké, budou se chtít vídat například s vnoučaty. Doporučujeme proto po 50 dnech každému poslat jednu opakovatelně použitelnou nanoroušku na náklady státu,“ navrhl další člen Michal Mejstřík.Členky iniciativy Danuše Nerudová a Helena Horská odhadly možné makroekonomické náklady dopadů. Z nich vychází, že by při nejhorší variantě pandemie ekonomika ČR zchudla až o pět miliard korun denně. „Postiženo by bylo přes 25 procent ekonomiky, a to nejen z oboru služeb, ale i dopravy, průmyslu a exportu,“ sdělily Horská a Nerudová.Tabulka prozatím jen částečně počítá s cestovním semaforem. Každopádně nadále platí, že je vždy vhodné opatření aplikovat nejprve regionálně, až potom celostátně. KoroNERV upozorňuje také, že u některých druhů opatření při přitvrzení platí i opatření z měkčích stupňů.KoroNERV-20 vznikl jako svépomocná neformální občanská iniciativa ve druhé polovině března 2020. Primárním cílem je zmenšit dopady pandemie covid-19 na českou ekonomiku. Všichni členové se na práci platformy podílejí zdarma.\nČTK\nSdílet na Facebooku\nSdílet na Twitteru\nSdílet na LinkedIn\nTisknout\nKopírovat url adresu\nZkrácená adresa\nKopírovat do schránky\nZavřít",
  "tags": ""
}]