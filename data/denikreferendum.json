[{
  "url": "https://denikreferendum.cz/clanek/32216-biden-2021",
  "name": "Biden 2021",
  "perex": "Závěr Trumpova vládnutí nutí dnes vnímat slova jeho nástupce o pravdě a vzájemnosti jinak než za volební kampaně. Biden má přitom i silný politický plán. Splní-li jen to, co slibuje pro letošek, může odcházet jako úspěšný prezident.",
  "text": "↗\nJoe Biden během první předvolební debaty. Foto Adam Schultz, BfP\nStále mi leží v hlavě titulek předvolebního portrétu nyní nastoupivšího amerického prezidenta od Jiřího Pehe: Joe Biden byl ideální Trumpův protikandidát, říká. Kdo se seznámil s Bidenovou politickou historií a kdo koukal na primárkové debaty, cítí, jak moc škube daná charakteristika za uši. Unavený, opotřebovaný, místy i zmatený, zaplacený, se starými názory, hájící status quo a slibující jen polovičaté reformy. To byl Joe Biden ucházející se o kandidaturu; Joe Biden razící naivní představu, že nejlepší cesta vpřed je skrze kompromisy s dravými republikány. Byl to Joe Biden, za něhož museli v primárkách intervenovat na poslední chvíli Barack Obama a Jim Clyburn.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nSám jsem ještě na konci loňského října napsal: Letošní debaty především ukázaly, proč by Trump ani Biden prezidenty být neměli. A myslel jsem to skutečně. Jenomže věci se změnily. Trumpův útok na volby, dvouměsíční mobilizace stoupenců soustavným lhaním, a pak vpád trumpovců do Kapitolu… úplně jinak zní dnes Bidenova slova o potřebě vítězství světla nad temnotou, o sjednocení ve společném boji s covidem, o semknutí kolem pravdy, kolem ústavy. Když Trump označil loňské prezidentské volby ihned za zfalšované, a když v masáži příznivců republikánské strany nepřestal ani po padesáti prohrách u soudů v řadě, zavládly reálné obavy, zda je muž s atomovým kufříkem příčetný. A když trumpovci postavili 6. ledna před sídlem parlamentu šibenici, hrklo snad úplně v každém, kdo dění v USA pozoruje.\nKomentář●Petr Jedlička\nZa Kapitol a povolební štvaní si Trump impeachment zasloužil. Otázkou je, co nyní\nNyní je tedy Donald Trump konečně pryč a je to zatracená úleva; i proto, že si na odchodu ulevil v posledku pouze milostmi pro pár svých exposluhovačů, svých grázlů. Joe Biden, ovšem, zároveň překvapuje. Jeho inaugurační řeč byla skvělá — spojení starého bidenismu v novém kontextu, a k tomu pojmenování všech hlavních krizí, síla, duše i energie. Ale především — nespornou hlavu a patu má také jeho nástupní politický plán.Prioritou v první fázi mandátu bude pochopitelně covid — snaha dostat Trumpem tak zanedbanou epidemii pod kontrolu. Covid má v USA za necelý rok už tolik obětí, jako měla 2. světová válka, pro Američany čtyřletá. Lidé chránění jen slabým sociálním státem strádají. Ekonomika se propadá. Biden představil veleambiciózní záměr nechat do sta dní proočkovat sto milionů lidí. Sto milionů za tři a kus měsíce — to je opravdu mnoho. Stát bude muset vstoupit do věcí, jež byly doposud ponechány na guvernérech, a zabrat úplně všude: ve výrobě vakcín, v distribuci, v aplikaci i v přesvědčování lidí. Pokud se to však podaří, půjde nejen o začátek konce mimořádně vážného problému, ale i o moment, kdy začne svět k Americe opět vzhlížet.A když se připočtou ještě nová sociální pomoc, ekonomické stimuly i investiční plán Build Back Better — co jiného by mohlo mít naději sblížit tak hluboce rozdělenou společnost, jakou je americká po Trumpově období? Začít energicky a ve velkém u toho, co tíží všechny Američany, a překonat první z aktuálních krizí znamená stabilizaci a posílení šance zvládnout krize ostatní — sociální, hospodářskou, klimatickou, zdravotní i otázku systémového rasismu. Je dobře, že je Biden všechny v inaugurační řeči opět pojmenoval.\nAnalýza●Petr Jedlička\nBiden vs. Trump — srovnání programů: policie, zdravotnictví, ekologie a další\nNechci být naivní. Stále je to ten Joe Biden, jenž — mimojiné — dělal zákony na míru obchodníkům s dluhy a bral od nich příspěvky na kampaň, Biden, který otevíral USA i svět nadnárodním korporacím, či Biden, který horoval pro vojenské intervence v zemích, do nichž si netroufl ani George W. Bush. Ale devadesátá léta i Bushovo období jsou pryč, Biden má také hodně kladných položek v životopise a potřeby doby jsou jinde. Možná měl Jiří Pehe nakonec pravdu. Možná se takový politik-kotva z minulého věku, starý rutinér, a přesto srdcař, který působí na lidi jistě a mile, k přechodu do nastávajícího období hodí. Zřejmě již rok 2021 rozhodne. Půjde v něm o vzpamatování se z covidu i Trumpa, o znovunastartování hospodářství, o návrat USA do mezinárodních institucí a snad alespoň o načrtnutí velkých systémových reforem. Pokud Joe Biden v tomto obstojí, přijme ho i dost republikánů. Již s klidem bude pak moci plánovat předání pomyslného žezla nástupci, nebo nástupkyni, jako úspěšný prezident.",
  "datum": "Svět → Sloupek20. ledna 2021 ve 22.57"
},
{
  "url": "https://denikreferendum.cz/clanek/32214-zemedelstvi-v-eu-schizofrenni-pristup-k-ochrane-zivotniho-prostredi-i-klimatu",
  "name": "Zemědělství v EU: schizofrenní přístup k ochraně životního prostředí i klimatu",
  "perex": "V institucích Evropské unie probíhá spor o podobu Společné zemědělské politiky, který spustilo říjnové oslabení politik na ochranu klimatu ze strany Evropského parlamentu a členských států. Kvůli tomu v EU existují zemědělské politiky dvě.",
  "text": "↗\nPředmětem podpory už nesmí být jen produkce, ale zejména péče o krajinu a všechny její složky. Na tom se však orgány EU s mnohými zástupci svých členských států neshodnou. Foto FB EU Food & Farming\nZemědělství patří v Evropské unii k nejštědřeji dotovaným sektorům. Už od začátku šedesátých let získávají evropští zemědělci dotace z unijního rozpočtu v rámci takzvané Společné zemědělské politiky, ze které se v příštích sedmi letech bude rozdávat přes tři sta čtyřicet miliard eur (přibližně deset bilionů korun). Mezi institucemi EU a členskými státy však ohledně toho, jak moc mají dotace podporovat ochranu přírody a klimatu, panují neshody.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nReálně existují dvě zemědělské politiky. Jedna ambicióznější vedená strategiemi a legislativou Evropské komise, druhá podstatně slabší dotační politika prováděná v rámci Společné zemědělské politiky. Příští půl rok přitom definitivně ukáže, kam se v zemědělství Evropská unie vydá. Už teď je ale jisté, že hlavní slovo budou mít jednotlivé členské státy.Každoročně přitom může zemědělský sektor za přibližně deset procent vypuštěných emisí skleníkových plynů, které způsobují klimatickou krizi. Podle expertů současná zemědělská praxe přispívá také k úbytku biodiverzity. Nešetrným farmařením odtéká z evropských polí každoročně skoro miliarda tun ornice a po nebi létá přibližně o čtyři sta dvacet milionů ptáků méně než v roce 1980. Využívání chemických přípravků v zemědělství pak vede k úbytku hmyzu, kterého za poslední dekády vymizely dvě třetiny. Ve všech členských státech je v provozu deset milionů farem a celkově sektor zaměstnává dvaadvacet milionů lidí, v součtu s návaznými sektory je to až čtyřiačtyřicet milionů lidí. Populace farmářů však stárne a jen jedenáct procent z nich je v současnosti mladších čtyřiceti let.Právě kvůli nutnosti přilákat k farmaření mladé lidi a zároveň řešit dopady zemědělství na životní prostředí a klima se před dvěma lety Evropská komise loni rozhodla představit nové strategie pro ozelenění celého sektoru a v roce 2018 spustila proces reformy celého systému vyplácení zemědělských dotací, které tvoří až čtyřicet procent evropského rozpočtu.\nHistorie Společné zemědělské politiky\nEvropská komise: na cestě k ekologizaci zemědělstvíUž v červnu roku 2018 Evropská komise předložila návrh reformy Společné zemědělské politiky, která měla začít fungovat od letošního roku spolu s dalším sedmiletým rozpočtovým obdobím EU. Nicméně kvůli průtahům a neshodám se o návrhu diskutovalo až na konci loňského roku, a výsledek reformy tak bude platný až od roku 2023. Do té doby se budou dotace vyplácet podle stávajících pravidel.Původní návrh komise přitom obsahoval poměrně velké změny ve vyplácení dotací, které měly zajistit zejména ochranu pro menší a středně velké farmáře a také nastolit kurz vedoucí k ekologizaci. Mezi jinými navrhovala zastropování dotací na jednoho skutečného vlastníka, konkrétně na sto tisících eur (přes dva a půl milionů korun). Evropská komise zároveň chtěla, aby deset procent plochy farem zůstalo v neproduktivním režimu, tedy aby na nich vznikaly krajinné prvky jako jsou mokřady, stromořadí nebo meze. Ekologizaci zemědělství pak mají zajistit takzvaná eko-schémata. Konkrétně se jedná o peníze, které mohou farmáři hospodařící šetrně s přírodou, vodou a krajinou, získat navíc.Loni pak Evropská komise představila v rámci nové Zelené dohody dvě důležité strategie, které mají ekologizaci zemědělství pomoct rovněž. Konkrétně se jedná o strategii na ochranu biodiverzity a také Od zemědělce ke spotřebiteli (Farm to fork). Mezi její hlavní cíle patří dosažení pětadvaceti procent plochy spravované v režimu ekologického zemědělství do roku 2030. V současnosti je to přitom necelých patnáct procent. Obě strategie zároveň požadují výrazné snížení užívání chemikálií. Konkrétně chce do roku 2030 o padesát procent méně pesticidů a o dvacet procent méně umělých hnojiv.Kritika ekoschémat a návrhu komiseEkologické organizace i odborníci návrhy Evropské komise vesměs podporují. Kritiku si vysloužil hlavně návrh na reformu Společné zemědělské politiky, a to zejména proto, že stále počítá z šedesáti procenty dotací vyplácenými na hektar. Právě dotace na hektar podle odborníků vyhovují velkým podnikům a podporují průmyslové formy zemědělství, které ničí životní prostředí a klima. Experti pak kritizují i ekoschémata. Vadí jim například, že podle schváleného modelu mohou členské státy navrhovat pouze taková ekoschémata, která zvyšují konkurenceschopnost farem a nikoliv taková, jež primárně napomáhají k ochraně životního prostředí. To podle nich celou snahu o ekologizaci dotací oslabí.I proto přes tři a půl tisíce vědců v březnu loňského roku sepsalo otevřenou výzvu, ve které Evropské instituce vyzvali k opuštění tohoto modelu a k přijetí přísnějších ekologických kritérií. Nestalo se tak.Návrh výrazně osekal Europarlament i členské státyRelativně ambiciózní návrh Evropské komise na reformu Společné zemědělské politiky však na konci října loňského roku výrazně osekal Evropský parlament i ministři členských států při jednání Rady. Oslabení zemědělské politiky, které spustilo vlnu nevole ze strany ekologických organizací, expertů, ale i Evropské komise, jsme se v Deníku Referendum podrobně věnovali ve dvou textech — zde a zde.V současnosti finální podobu Společné zemědělské politiky vyjednávají všechny tři instituce Evropské unie v trialogu. Socialistický europoslanec Eric Andrieu, který je jedním z vyjednavačů Evropského parlamentu, Euractivu řekl, že ty kroky jeho frakce při hlasování o budoucnosti zemědělství, které jsou terčem kritiky ekologů, měly předejít nacionálním tendencím některých států, jež mohly ohrozit jednotný trh.„Volání po patriotismu konzumentů zaměřené na zvýšení zisku domácích farmářů, například pomocí používání vlaječek na obalech, naší Společnou zemědělskou politiku oslabují. Potravinovou suverenitu, o kterou bychom měli usilovat, nelze zaměňovat se soběstačností jen některých států,“ uzavřel Andrieu.Další z vyjednavačů a člen lidovecké frakce EPP Peter Jahr, který zároveň patří k europoslancům nejvíce vydělávajícím na zemědělských dotacích, pak hlasování své frakce odůvodnil snahou podporovat rozvoj venkova a zajistit stabilitu i konkurenceschopnost farem v mezinárodním měřítku. Obě největší europarlamentní frakce se totiž obávají, že by v případě přísnějších pravidel pro evropské zemědělce mohl trh ovládnout dovoz levných a nekvalitních potravin z mimoevropských států.  V případě jednání Rady EU pak snahu o oslabení ekologických ambicí vedly státy se silnou komunitou zemědělců, jako je například Francie nebo Itálie. Výsledkem jednání bylo výrazné oslabení ekologických politik, které mnozí experti doslova označili za potopení snah o reformu Společné zemědělské politiky. Podle vědců současná podoba Společné zemědělské politiky ohrožuje životní prostředí a zároveň není v souladu s cíli Zelené dohody a strategií Evropské komise. Většina ambiciózních politik, které Evropská komise původně navrhovala, tak nakonec zůstala jen ve formě doporučení členským státům. V nich komise státům doporučuje, aby postupovaly podle strategie Od zemědělce ke spotřebiteli, ačkoliv výsledek debaty o vyplácení dotací v mnohém tuto strategii podkopává. Jak by implementace takových doporučení vypadala v České republice ukázalo Hnutí DUHA.Vyhrocené jednání v trialoguV důsledku neshod mezi evropskými institucemi je tak právě probíhající jednání v trialogu poměrně vyhrocené. Kvůli velkým zásahům do svých původních návrhu je Evropská komise při jednání velmi aktivní, ačkoliv v trialogu běžně sehrává spíše roli mediátora mezi Evropským parlamentem a Radou EU.Zástupci Evropské komise podle pozorovatelů bruselského dění dokonce při jednání vyhrožují, že vyjdou vstříc ekologickým organizacím a celý návrh Společné zemědělské politiky stáhnou a znovu přepracují. Procesně to komise udělat může, nicméně by to schvalování této důležité legislativy odložilo o další roky, protože by se celý reformní proces vrátil na úplný začátek.Předmětem sporu v trialogu je také množství dotací, které budou určeny na ekoschémata. Zástupci členských států chtějí vyčlenit pouze dvacet procent z přímých plateb, Evropský parlament třicet a komise chtěla v původním návrhu až čtyřicet procent. Řeší se také povinnost a dobrovolnost ekoschémat, přičemž diskuze spěje k rozuzlení, že ekoschémata budou povinná pro státy, ale dobrovolná pro zemědělce.Státy by pak měly možnost parametry ekoschémat nastavovat a de facto rozhodovat, za jaká ekologická opatření dostanou zemědělci dotace navíc. Portugalsko, které v současnosti předsedá Radě EU, chce jednání v trialogu dokončit nejpozději v dubnu.Mimo jednání trialogu však vznikají i iniciativy některých ministrů členských států, kteří chtějí ostatní státy přimět k aktivnější ochraně klimatu. Německá ministryně životního prostředí Svenja Schulzeová se snaží s některými státy vyjednat takzvaný sociální kontrakt, na jehož základě by se jednotliví ministři zavázali v zemědělství prosazovat přísná kritéria na ochranu životního prostředí a klimatu.Členské státy toho mohou dosáhnout například tím, že nastaví ambiciózní standardy Dobrého zemědělského a environmentálního stavu půdy (takzvané parametry DZES), které jsou jednou z podmínek pro poskytnutí plné výše zemědělských dotací. Evropská unie v tomto případě nastavuje jen minimální hranice, přičemž státy si je mohou posunout podle vlastní situace.Na podporu ekologizace zemědělství chce Evropská komise v letošním roce vydat několik podpůrných legislativ. Patří mezi ně i akční plán pro ekologické zemědělství, který má pomoct při naplňování cílů strategie Od spotřebitele k zemědělci.Už teď je ale jasné, že přístup institucí Evropské unie k zemědělství je přinejmenším schizofrenní a mezi představami jednotlivých členských států, Evropského parlamentu a Evropské komise panuje velké napětí. I kvůli tomuto nesouladu budoucnost zemědělství v Evropské unii leží na vůli jednotlivých členských států.Tento text vyšel ve spolupráci s nadací Friedrich Ebert Stiftung.",
  "datum": "Svět → Analýza20. ledna 2021 ve 12.25"
},
{
  "url": "https://denikreferendum.cz/clanek/32217-kazde-prazdniny-jednou-skonci",
  "name": "Každé prázdniny jednou skončí",
  "perex": "Nesázejme na to, že Miroslav Kalousek řekl v české politice své poslední slovo. V politice umí přemýšlet dál než kdokoli jiný. Každé prázdniny jednou skončí. A jemu je pouhých šedesát.",
  "text": "↗\nNení robot, nýbrž člověk z masa a kostí. Ješitný, výbušný, vtipný, vychutnávající život každým douškem. Tím spíš by ale měl být i při odchodu líčen poněkud pestřejšími barvami. Foto TOP 09\nVem čert, jestli Miroslav Kalousek čeká, až jej budou na kolenou prosit, aby se vrátil, nebo má svůj comeback promyšlený už teď. Jisté je, že kdo jej aspoň trochu zná, v Kalouskův definitivní odchod do ústraní nevěří. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nRád sice poslouchá operu, ale manýry má operetní. Velká gesta, silná slova, tu a tam i zrýmovaná. Umí pracovat se svými věrnými, s médii, ale dokáže též oslnit politické konkurenty. Jeho dojemnému úternímu loučení ve stoje aplaudovala skoro celá Sněmovna. I zarytí protivníci druhý den v novinách opěvovali Kalouskovu zkušenost, talent, rétoriku… Pravice navíc připomněla, že šlo o nejdéle sloužícího ministra financí, chváleného i v cizině.Přiznám se, že mám svým způsobem Miroslava Kalouska také rád. Už proto, že není robot, nýbrž člověk z masa a kostí. Ješitný, výbušný, vtipný, vychutnávající život každým douškem. Tím spíš by ale měl být i při odchodu líčen poněkud pestřejšími barvami.Je znalec parlamentarismu i státní správy. Vyzná se v procedurách i zákulisí. Politický profesionál, který nemá konkurenci. Na straně druhé ale i cynik, jemuž víc než empatie jde hraní rolí. Politiku bere jako hru, v níž zvítězí nejlepší. Sociální ohledy jej netíží. Když může, tak škrtá — a ještě se chlubí, že dělá nepopulistickou politiku. Vskutku, voličům bez práce, s nízkým či středním příjmem, ba ani penzistům se nijak nevlichocuje. Zato mu tleskají majitelé a apoštolové bank, úspěšní podnikatelé, ale také ti, kde ve svůj hvězdný vzestup teprve věří.Umí vyjednávat, to se cení. A to i o vládě s Paroubkovou ČSSD podporované komunisty jako v roce 2006. Když to nevyjde, řekne, že to byl plán, aby ve finále vznikla pravicová koalice. Znamená to, že je falešným hráčem, jemuž za stolem neradno věřit, anebo mistrem výmluv a věšení bulíků na nos? Lidovce dokázal kočírovat i voličsky tunelovat. TOP 09 získával fanoušky i nepřátele. Oháněl se slovy i pěstí. Těžko říct, za co všechno mohl a co mu bylo připsáno neprávem. Za výrok, že Kalousek coby náměstek rozkrádal ministerstvo obrany a „zabil lidi cez padáky“, se mu musí premiér Babiš omluvit. Z žádného vyšetřování nevyšel jako obviněný, to o sobě Babiš říct nemůže. Přesto může být Kalousek, který uškvařil expremiéra Grosse na několika milionech za byt, rád, že jej žádný stín nedohnal. Ani ten související s bytem, jejž měla k dispozici Kalouskova rodina díky pomoci švagra, který vydělával na městských zakázkách a následně byl svým společníkem zastřelen.Miroslav Kalousek odchází v nejlepším. Nikdo jeho hlavu nežádá, naopak má autoritu jako málokdo. Přesto nejprve avizoval, že už nebude na podzim do Sněmovny kandidovat a teď rovnou složil poslanecký mandát. Popohnalo jej prý brzké vyhlášení termínu voleb a spuštění kampaně prezidentem. „Pokládám za správné, aby ve Sněmovně vystupovali poslanci, kteří budou usilovat o hlasy voličů,“ sdělil deníku Právo. Při troše jedovatosti by se to dalo by vyložit i jako nátlak na Karla Schwarzenberga, který rovněž na říjnové soupisce být nechce, ale křeslo zákonodárce zatím neopouští. Jenže Kalouskovy motivy mají více vrstev. Tvrdí též, že chce ve Sněmovně uvolnit prostor k vystupování jiným politikům TOP 09. Copak jej ale neměli? Museli snad držet bobříka mlčení? A jak moc si strana pomůže, když novým šéfem poslaneckého klubu s právem přednostně vystupovat bude Kalouskův vrstevník Vlastimil Válek — lékař, muž čestný, avšak rétoricky nudný?Dalším důvodem může být „otcovské“ umetení cesty Janu Jakobovi, jenž coby náhradník na středočeské kandidátní listině zdědil Kalouskův mandát. Jakob je schopný politik, jeden z dvojice sourozenců, jíž Kalousek výrazně ovlivnil. Dosud stoupal v komunální a krajské politice, nyní může v roli poslance a místopředsedy TOP 09 zkusit štěstí i v celostátním měřítku.Přesto se vkrádá pochybnost, zda Kalousek nevzhlíží dál než k příštím čtyřem letům mimo Sněmovnu. TOP 09 je jiná, než jakou ji před jedenácti lety — s Karlem Schwarzenbergem po boku a šéfem ODS Mirkem Topolánkem za zády — zakládal. Je spíš liberální než konzervativní, předsedkyně Markéta Pekarová Adamová dokonce od pravicových kritiků slýchá, že je levicová. Mění se styl i tváře. Ta nejvýraznější dnes nepatří ani Pekarové Adamové, ani jejímu prvnímu zástupci Tomáši Czerninovi, jehož tlačili vpřed Kalousek se Schwarzenbergem, nýbrž mladému Dominiku Ferimu.Preference TOP 09 oscilují kolem pěti procent. To z ní dělá pouze chudého příbuzného občanských demokratů. Trojkoalici s ODS a KDU-ČSL Kalousek veřejně podporuje a tvrdí, že měla vzniknout už dávno. Je ale spokojený s jejím půdorysem, programem a stylem? Vyhovuje mu pozice TOP 09 v ní? Je-li Kalousek geniální stratég, jak slýcháme, musí mu docházet, jaký vývoj hrozí po volbách. Trojkoalice patrně nevyhraje, větší šanci mají buď Piráti se STAN, nebo Babišovo ANO. Ne každý napravo bude chtít spolupracovat s Piráty a naopak se najdou i tací, co by si plácli s Babišem. Zejména na ODS nelze spolehlivě sázet. Konzervativní blok, jejž nespojuje ani evropská, ani daňová, ani environmentální politika, může být za tři čtvrtě roku v troskách. A s ním i TOP 09.Nebude to ta pravá chvíle pro nový ambiciózní politický projekt na pravici? Takový by však vyžadoval zkušené scénáristy, režiséry, ale možná také herce. Největší poptávka bude po těch, které nezatížily události posledních měsíců…Kdyby šlo Kalouskovi o současné zájmy TOP 09, sloužil by jí ve Sněmovně až do roztrhání těla, poněvadž ví, že jej nikdo adekvátně nenahradí. Tím, že si hodlá dopřát politické prázdniny a pomáhat jen zvenčí, přizvukuje hlasům, podle nichž uvažuje v mnohem delším časovém horizontu než většina jeho politických souputníků i nepřátel. Každé prázdniny jednou skončí. A Kalouskovi je pouhých šedesát.\nCo prezidentský kandidát?Pokud by o tom uvažoval, byl by pravý čas to začít rozjíždět - je třeba sehnat sponzory, vybudovat tým, rozmyslet strategii...",
  "datum": "Domov → Sloupek21. ledna 2021 v 10.14"
},
{
  "url": "https://denikreferendum.cz/clanek/32222-omezit-zahranicni-potraviny",
  "name": "Omezit zahraniční potraviny?",
  "perex": "Zákon schválený Sněmovnou je špatně zakrytou přihrávkou Agrofertu. Zabíjí se tím myšlenka zkracovat cestu potravin mezi producentem a spotřebitelem, jež by přitom mohla být žádoucí. Kritéria by však bylo nutné nastavit jinak.",
  "text": "↗\nLokalizace potravinové produkce je žádoucí cíl, narozdíl od tržního zvýhodňování premiérovy agrokorporace. Simon Blackley, flickr.com\nSněmovna 20. ledna schválila novelu Zákona o potravinách a tabákových výrobcích, č. 110/1997 Sb., která konečně sankcionuje prodej potravin stejného názvu, ale jiného složení, respektive nižší kvality pro tuzemský trh ve srovnání s jinými zeměmi Evropské unie. Po tom se dlouho volalo. \nNikdy jsme se nebáli konfrontovat ty nejmocnější. Bez vás jsme ale zranitelní. Svou podporou určujete naši sílu!\n♥︎ Daruji\n×\nTo, jak výrobní a obchodní firmy doposud šetří na úkor zdraví českých občanů, se dlouho kritizovalo a už bylo neúnosné to dále udržovat. Bohužel původní návrh byl po diskusi ve Sněmovně oslaben. Sankci podléhají jen potraviny, které mají „podstatně“ odlišné složení nebo vlastnosti, což se dá jistě obcházet a činit předmětem nekonečných sporů.Firmy proti spotřebitelům, podobně jako v jiných případech zaměstnavatele proti pracovníkům, v rozpravě jako tradičně hájila ODS. Její poslanec a někdejší ministr zemědělství Petr Bendl protestoval, že jsou postihovány obchody místo výrobců. Jenže vyrábět si jistě může každý, co se mu líbí. Úkolem veřejné autority však je mimo jiné chránit i zdraví obyvatel. A k lidem výrobky nedostávají výrobci, nýbrž prodejci, kteří znají složení a kteří mohou výrobky testovat. K nim, a ne k výrobci směřuje tradičně i reklamace vadného výrobku. Novela rovněž chvályhodně umožňuje veřejným zadavatelům zvýhodnit tuzemské potraviny z ekologického zemědělství. Jinou změnou v zákoně je to, že prodejny o ploše nad 400 metrů čtverečních musí od příštího roku prodávat minimálně pětapadesát procent z nabídky potraviny vyprodukované v tuzemsku. Bude zajímavé, jak se to bude kontrolovat, když se nabídka den ode dne mění podle vývoje na trhu. Zastoupení domácích potravin má postupně růst v následujících sedmi letech na třiasedmdesát procent.Nemá se to týkat specializovaných prodejen, aniž by bylo blíže vysvětleno, co se tím míní. Omezení se týkají potravin, které lze v České republice vyprodukovat, takže jsou snad přehnané kritiky, které mluví o návratu pověstných „front na banány“. K návratu ke komunistickému režimu, jehož se někteří kritici obávají, máme i při současném pochybném prezidentovi a současné nanejvýš pochybné vládě ještě daleko.  Zájem zákazníků je někdy nesnadné sladit s dlouhodobým ohledem na udržitelný život. Jistě u různého zboží včetně zahraničního, nejen potravin, sotva lze někomu bránit, aby je v systému současné globalizované ekonomiky a propojených trhů požadoval. Už i proto, že potraviny prodávané v zemích západní Evropy mívají zdraví příznivější složení.Na druhou stranu je absurdní, že výrobek doputuje k zákazníkovi přes několik, třeba mnoho set kilometrů od sebe vzdálených zemí, kde se, řekněme skot někde chová, jinde se poráží, jinde se v chladírnách uchovává, odtud jde dále ke konečným výrobcům až po jejich zabalenou a k distribuci připravenou podobu. Přesuny zboží zanechávají za sebou mohutnou uhlíkovou stopu a zatěžují prostředí, ve kterém žijeme. A není ve smyslu litery probírané novely zákona tak úplně jednoznačné, kde bylo zboží vyprodukováno, když se výroba odehrává na více od sebe vzdálených místech domácích i zahraničních. Zejména u zboží krátkodobé spotřeby se z hlediska ochrany životního prostředí preferuje jeho, pokud možno krátká cesta od výrobce k zákazníkovi. Může to být nepopulární opatření, ale vlády různých programových preferencí by měly mít odvahu to prosazovat. Souhlas či nesouhlas zainteresovaných s aktuální novelizací je nepřehledný. Agrární komora ČR oficiálně reprezentující zájmy zemědělců novelu podporuje, Asociace soukromého zemědělství ČR ji kritizuje. Pozornost si zaslouží to, že o novelizaci potravinového zákona se zasloužili především poslanci nacionalistické Svobody a přímé demokracie, asi shodou okolností strany, jejímž svrchovaným vůdcem je Tomio Okamura, který vlastní síť obchodů se zahraničními, především japonskými potravinami. Ty však se asi většinou u nás vyrobit nemohou a jsou ze zákona vyjmuty. Možná jsou to specializované prodejny.Povinnost velkých prodejen nikoli nabídnout, ale prodat stanovenou kvótu zboží tuzemského původu lze těžko zajistit, protože by bylo nutno omezit i volbu zákazníků, jaké potraviny by směli nakupovat. A tak daleko snad nepůjde ani domnělá svoboda i bez přímé demokracie. Prodejny poblíž 2326 km státních hranic České republiky doposud mohou objednat potraviny u přeshraničních, ale blízkých dodavatelů, takže náklady na přesun a ekologická zátěž spojená s dopravou je menší. Od příštího roku se budou muset u části sortimentu obracet na české dodavatele vzdálené třeba stovky kilometrů. Povinnost odebírat od domácích, českých dodavatelů není zdaleka totéž jako environmentálně žádoucí krátká cesta zboží od prvotního producenta po koncového spotřebitele. Sotva můžeme pochybovat, že nominálně opoziční novela byla schválena vládní koalicí i proto, že premiér je vlastníkem potravinářského impéria Agrofert. A že mu nově nastavené podmínky, pokud projdou letošní povolební situací k právní účinnosti, pomohou zvýšit poptávku a rozšířit výrobu. Představitelné by byly i jiné varianty zajištění krátké cesty potravin — a jiného zboží rychlé spotřeby — než administrativní příkazy a zákazy. Bylo by možné například ekonomicky podpořit malé lokální zemědělce a jiné výrobce, aby pro ně bylo reálné dodávat zboží i do velkých prodejen. Pak by ovšem argumentace pro nové znění zákona sotva mohla být výslovně nacionalistická, jak to bylo tentokrát ve sněmovní rozpravě. Musela by být motivována reálnou péčí o člověka a vše živé, není-li to přání přehnané. \nProblém je v tom, že doprava (nejen zboží) je dnes příliš levná. Přitom náklady na infrastrukturu ohromné (třeba cena nového brněnského nádraží má být 50 mld. Kč). Celoevropsky, a ještě lépe celosvětově, by měla být do cen přepravovaného zboží spravedlivým způsobem zahrnována podstatná část nákladů na výstavbu dálnic a železnic i na její údržbu (a zároveň by byly plynule redukovány stávající zdroje financování).",
  "datum": "Domov → Sloupek22. ledna 2021 v 11.32"
},
{
  "url": "https://denikreferendum.cz/clanek/32220-medialni-blackout-lez-tykacova-sevenu-se-sirila-ceskymi-medii",
  "name": "Mediální blackout. Lež Tykačova Sev.enu se šířila českými médii",
  "perex": "Energetické společnosti v čele se Severní energetickou se pokusily zneužít krizové situace v evropské energetické síti, aby prosazovaly zájmy uhlobaronů na úkor rozvoje obnovitelných zdrojů. Jejich snahu vyvrací ČEPS i energetičtí experti.",
  "text": "↗\nEvropě skutečně hrozil blackout. S přechodem na obnovitelné zdroje ale neměl nic společného. Účelovou propagandu Tykačovy korporace Sev.En převzala a šířila ČTK a z ní pak i další média. Foto WmC\nEvropě v prvním lednovém týdnu hrozil masivní blackout, tedy rozsáhlý výpadek elektřiny. Uhelná společnost Severní energetická začala s rakouskými firmami Wien Energie a EVN šířit informaci, že za výpadek mohou obnovitelné zdroje energie, a že hrozbu odvrátily naopak uhelné a jaderné elektrárny. Takovouto interpretaci událostí však pro Deník Referendum vyvrátil jak provozovatel české přenosové sítě ČEPS, zahraniční energetičtí experti, ale dokonce i sama firma Wien Energie.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nInterpretaci rakouských firem i Severní energetické převzalo ČTK, odkud se zpráva šířila českými médii, s čestnou výjimkou Hospodářských novin a Týdeníku Hrot. Na Idnesu dokonce vyšel rozhovor se zástupcem ředitele Severní energetické Pavlem Farkačem, který rovněž házel vinu na obnovitelné zdroje. ČTK sice z původní zprávy mystifikační pasáž o obnovitelných zdrojích z dalších verzí vypustila, ale nevydala opravu, v níž by uváděla věc na pravou míru.Přesnou příčinu situace z 8. ledna, která mohla přerůst v největší kontinentální výpadek elektřiny od roku 2006, dosud neznáme. Všichni odborníci oslovení Deníkem Referendum se však shodují, že za to může výpadek jednoho z velkých zdrojů na Balkánském poloostrově.Provozovatel evropské sítě přenosových soustav ENTSO-e popsal, že v síti poklesla frekvence o 0,25 hertzů, což způsobilo velký a hlavně neočekávaný výkyv. Nedostatek elektřiny se začal šířit právě z Balkánu, s největší pravděpodobností z Chorvatska nebo z Rumunska. Mluvčí ČEPS Lukáš Hrabal Deníku Referendum řekl, že na takovou situaci jsou dispečeři připravení a pravidelně na ni trénují. „Jelikož evropské elektroenergetické přenosové sítě jsou propojeným organismem, způsobila tato událost krátkodobé rozdělení synchronní zóny na dvě samostatné části s rozdílnou odchylkou frekvence neboli kmitočtu oproti normálnímu stavu. Bezpečnost provozu a dodávek elektřiny nebyla ohrožena nikde v Evropě, většina zákazníků poruchový stav ani nezaznamenala,“ popsal celou situaci Hrabal.Christoph Maurer, ředitel konzultační společnosti zaměřené na energetickou stabilitu Consentec GmbH a zároveň poradce německého ministra hospodářství Petera Altmaiera (CDU), pak pro Deník Referendum dodal, že podobné situace se již v minulosti staly, konkrétně v letech 2003 a 2006, kdy na několik hodin zůstalo bez elektrického proudu patnáct milionů lidí ze západní Evropy. „Přesným příčinám musíme ještě porozumět, protože něco takového by se nemělo dít. Na druhou stranu bezpečnostní mechanismy zafungovaly výborně, právě tak, jak jsme v takových situacích očekávali,“ uvedl Maurer.Obnovitelné zdroje nepředstavují rizikoInterpretaci, že za hrozící výpadek může větší podíl obnovitelných zdrojů v síti, oslovení odborníci označili za lež. Pravdou však je, že ke stabilizaci významně přispěly uhelné a plynové zdroje, menší mírou i jaderné elektrárny, z nichž některé jsou i v České republice. Vyplývá to z prostého faktu, že jich je v síti většina. Usuzovat z toho, že se bez nich v budoucnu neobejdeme, je však podle odborníků nesmysl.„Není pochyb, že obnovitelné zdroje ve střední a východní Evropě tuto krizovou situaci nezpůsobily. Potvrdil to na svých webových stránkách i provozovatel rakouské přenosové soustavy APG,“ odmítá argumenty Severní energetické Maurer. Asistent generálního ředitele APG Florian Pink pak Deníku Referendum řekl, že podobné diskuze o roli obnovitelných zdrojů se vedou i v Rakousku. „Firmy Wien Energie a EVN situaci zneužily k tomu, aby prosazovaly své projekty. V současnosti totiž usilují o podporu státu pro výstavbu baterií pro ukládání energie z obnovitelných zdrojů, případně na výrobu elektřiny z plynu. Obavy ze stability sítě jim tak pomáhají,“ řekl Pink. Společnost Wien Energy pak po zaslání dotazů od Deníku Referendum svá dřívější slova mírnila s tím, že přesné příčiny krizové situace nyní analyzují.            „Z našeho dnešního pohledu obnovitelné zdroje 8. ledna nezpůsobily situaci blížící se blackoutu,“ odpověděla stroze mluvčí firmy Lisa Grohsová.Tiskový mluvčí ČEPS Hrabal dodal, že ani provozovatel české přenosové soustavy obnovitelné zdroje jako hrozbu nevnímá. Pro zajištění bezpečnosti dodávek je však podle něj nutné modernizovat síť v České republice i v Evropě a spolu s nutným útlumem uhelných elektráren investovat do akumulace energie, která by právě měla řešit případné výkyvy. Pomoct v budoucnu mohou velkokapacitní baterie a mezinárodní propojení vedení velmi vysokého napětí.„ČEPS rozvoj obnovitelných zdrojů podporuje v souladu s evropskou legislativou i strategií vlády. V současné době pro řízení soustavy využíváme především velké zdroje se stabilním provozem, tedy uhelné, plynové či vodní elektrárny, které nám pomáhají při řešení poruch. Přenosovou soustavu však postupně přizpůsobujeme éře nové energetiky spojené mimo jiné s decentralizací a dekarbonizací,“ dodal Hrabal.Tezi o nestabilních obnovitelných zdrojích vyvracejí i data organizace CEER, která sdružuje evropské energetické regulační orgány. Podle nich nejméně výpadků v elektrické síti zažívají právě státy, které zvyšují svůj podíl čisté energie.Jaderné elektrárny moc nepomohlyKromě uhelných společností se na celé situaci pokoušely přiživit i společnosti provozující jaderné zdroje. Na webu Aktivní zóna, což je online časopis jaderné elektrárny Dukovany, vyšel článek s titulkem „Blackout ve střední Evropě odvracely manipulacemi i české jaderné elektrárny.“Článek už však není k dohledání a na dotaz Hospodářských novin, proč Aktivní zóna článek stáhla, zástupci webu odpověděli, že připravují aktualizaci. Pravdou však je, že jaderné elektrárny jsou pro podobné krizové situace nejméně vhodným nástrojem regulace elektrické sítě. „Jaderné elektrárny bezpochyby pomohly, ale nezachránily to. Na náhlý pokles frekvence se musí reagovat okamžitě, a na to jsou jaderné zdroje příliš pomalé,“ vysvětlil Týdeníku Hrot energetický expert Jiří Gavor z poradenské společnosti Ena. Navíc jaderný gigant Francie má v současnosti v odstávce dvanáct z šestapadesáti jaderných zdrojů, které neprošly kvůli koronaviru jarní údržbou. Příspěvek jaderné energie ke stabilizaci sítě byl v onen krizový den tedy minimální, navzdory nafukování jejich role českými podporovateli jaderné energie.Pavel Farkač není analytik, ale lobbistaNení to poprvé, kdy uhelná firma Severní Energetická v zájmu zachování vlastního byznysu mystifikovala veřejnost strašením z výpadků elektřiny. V létě roku 2019 se zástupci firmy chlubili, že jejich elektrárny Chvaletice odvrátila hrozbu blackoutu na Pardubicku. Už tehdy tvrzení Severní Energetické musel vyvracet ČEPS.Na vytváření představy, že bez uhelných elektráren nebude možné zajistit stabilitu sítě, se v českých médiích nejvíce podílel zástupce ředitele Severní energetické Pavel Farkač. O něm jsme v Deníku Referendum psali v souvislosti s jeho střetem zájmů, kdy byl za Ústecký kraj nominovaný do jedné z pracovních skupin Uhelné komise. Ta měla rozhodovat o útlumu uhlí, na jehož těžbě a spalování je právě Farkačův zaměstnavatel závislý.Označení energetický analytik, které v současné diskuzi Pavlu Farkačovi přiřkla některé média v čele s Idnesem, je falešné. Ve skutečnosti totiž dlouhodobě zastupuje zájmy Pavla Tykače a Jana Dienstla a je to lobbista sloužící firmě Sev.en. Do jeho náplně práce tak patří i manipulování veřejnosti, jako právě v případě smyšlených příčin novoroční hrozby evropského blackoutu.\nAno, obnovitelné zdroje tuhle krizi nezpůsobily.Ale ani nejsou schopné, stejně jako jaderné, nijak pomoci při jejím zvládnutí.Pokud tedy připustíme, že i do budoucna budeme potřebovat stabilizátory sítě s rychlou výkonovou reakcí, které by neměly být na bázi uhlí a plynu...................zbývají v článku zmíněná bateriová úložiště, která už tak díky nestabilitě OZ budou muset být vpravdě gigantická.Anebo ne náhodou nezmíněný vodík.Ten je totiž u DR v nemilosti, i když většina nejnovějších studií ukazuje, že se na celkovém energetickém mixu budoucnosti bude muset podílet zhruba z jedné čtvrtiny. Ať už kvůli odvětvím, kde elektrifikaci využít nejde (letadla na baterky prostě nebudou), nebo právě kvůli rychlé reakci.On je totiž než tzv. zelený vodík z OZ mnohem výhodnější a ekonomičtější vodík vyráběný stabilními zdroji, tj. jádrem.",
  "datum": "Domov → Zpráva21. ledna 2021 v 19.36"
},
{
  "url": "https://denikreferendum.cz/clanek/32215-rozdelena-amerika",
  "name": "Rozdělená Amerika",
  "perex": "Útok na Kapitol byl jen velmi exponovaným projevem toho, co se v americké společnosti odehrává roky. Sociální propast je v zemi obrovská a příslib znovunabytí ztracené důstojnosti nalézají miliony občanů výhradně u pravicových populistů.",
  "text": "↗\nTrump je ztělesněním hodnot individualizovaného sobectví, které je základem kapitalistického tržního systému. Pokud někdo pracuje ve velké korporaci či sleduje média, která tyto korporace formují, začne mu nakonec připadat, že maximalizace zisků bez ohledu na dopady na druhé je normální a nějaké změny směrem k větší rovnosti tak, aby demokracie fungovala pro všechny, jsou stejně iluzí. Foto FB CGTN America\nDne 6. ledna došlo ve Spojených státech k ozbrojenému útoku pravicových extrémistů na symbol americké demokracie, budovu Kapitolu ve Washingtonu, kde právě zasedaly obě komory zákonodárného sboru. Měly definitivně potvrdit vítězství Joea Bidena v prezidentských volbách. Je známo, že davy k útoku otevřeně vyzval sám dosluhující prezident. Od Trumpa dávají teď ruce pryč nejen mnozí dosavadní političtí partneři, ale i nadnárodní firmy. Některé například ukončily finanční podporu republikánským politikům, kteří zpochybňovali legitimitu voleb.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nNa to hořce reaguje Robert Weissman, vedoucí neziskovky Public Citizen: „Takže všechno, co Trump dělal až do teď, bylo podle vás v pořádku? Nevadily vám jeho řeči, podle kterých prakticky každý, kdo přichází z Mexika, je násilník?  Nevadilo vám jeho urážení žen, podpora neonacistů a pravicových extremistů, nevadilo vám, že na něj byla už jednou uvalena ústavní žaloba za spolupráci s cizí mocností s cílem dehonestovat protivníka a podkopat demokracii? Nevadilo, že do vedení federálních úřadů systematicky dosazoval nekvalifikované a zkorumpované podvodníky?  Nevadila jeho bagatelizace covidové krize, která vedla ke stotisícům zbytečných úmrtí? A nevadila vám ani jeho přímá odpovědnost za roztržení tisíců rodin, jimž se na mexické hranici odebíraly malé děti a umísťovaly v klecích?“Tady se musím zastavit, protože to zní až neuvěřitelně. Je však pravda, že v přímém důsledku Trumpovy politiky „nulové tolerance“ vůči žadatelům o azyl na mexické hranici bylo od roku 2017 násilně a dlouhodobě rodičům odebráno přes 5000 dětí. Ačkoliv odebírání dětí žadatelům o azyl bylo oficiálně ukončeno, v určité míře pokračuje. Robert Weissman v závěru svého textu každopádně doporučuje korporacím, aby přestaly politiku financovat, a nové vládě, aby posílila legislativu zprůhledňující vazby mezi politiky a korporátní sférou. „Vraťte demokracii voličům,“ dodává Weissman.Ucpali jsme si nosy kolíčky na prádloI když Biden zvítězil, 75 milionů amerických voličů podpořilo znovu Trumpa. I podle nich bylo tedy nejspíš všechno to, co dělal Trump až do teď, v pořádku. Jak je to možné? Podle kalifornského rabína Michaela Lernera je Trump ztělesněním hodnot individualizovaného sobectví, které je základem kapitalistického tržního systému. Pokud někdo pracuje ve velké korporaci či sleduje média, která tyto korporace formují, začne mu nakonec připadat, že maximalizace zisků bez ohledu na dopady na druhé je normální a nějaké změny směrem k větší rovnosti tak, aby demokracie fungovala pro všechny, jsou stejně iluzí. I proto možná tolik amerických občanů obdivuje Trumpa. Vnímají ho jako někoho, kdo je silný a kdo v takovém, podle nich jedině možném světě dokáže obstát — a ochránit je.Trump ale neslouží lidem. Slouží korporátu, který ho financuje.  Dobře to vyjádřil bývalý ředitel firmy Goldman Sachs, Lloyd Blankfein. V reakci na útok na Kapitol vysvětlil, že američtí finančníci vědomě potlačovali obavy, že prezident ohrožuje demokracii: „Trump pro nás zajistil nižší daně, omezení regulace. A to jsme chtěli. Tak jsme si nosy ucpali kolíčky na prádlo.“ Americká krize má však hlubší kořeny. Velké skupiny jsou tu hluboce odcizené od vládní moci už po mnoho desetiletí. A není divu. Od 70. let průměrný příjem v USA stagnuje, zatímco příjmy nejbohatších prudce rostou. Nižší příjmové skupiny jsou na tom naopak stále hůř a v zemi, kde chybí univerzální zdravotní pojištění i státní penze, může nízký příjem znamenat rozdíl mezi životem a smrtí. Tento trend posilují tlaky na výkon v zaměstnání, mizející odbory i pracovní příležitosti, omezování služeb a celková dehumanizace a automatizace společnosti.Nespokojenost a pocity beznaděje narostly po finanční krizi v letech 2007—2009.  Finanční sektor obdržel od státu obrovské částky. Běžní Američané naopak přicházeli o místo anebo i o domov, když ceny nemovitostí prudce klesly, a naopak stouply hypotéční úroky. I tady můžeme hledat kořeny polarizace americké společnosti. „Naši političtí vůdci dopustili, aby se s pracujícími jednalo jako s komoditou,“ napsal v roce 2019 dělník Daniel Wasik do New York Times. Podle něj volí lidé z nižších vrstev podivné kandidáty, jako je Trump, ze zoufalství, protože „mají pocit, že jim nikdo nenaslouchá.“   Přimknou se všichni tito rozzlobení lidé ke krajní pravici a budou nadále volit kandidáty typu Trumpa? Tedy populisty, kteří jim ve skutečnosti nepomohou? Hodně asi bude záležet na tom, nakolik chce Joe Biden skutečně prosazovat ekonomickou a sociální spravedlnost.  Zatím se zdá, že se o to přinejmenším pokusí. Počítá například se zvýšením minimální mzdy, s preferencí pro americké zboží v rámci státních zakázek, s podporou zelené energie, což by mělo zvýšit zaměstnanost, s navýšením sociálních dávek a s rozšířením možností zdravotního pojištění. Chce také opětovně zvýšit daň z příjmu korporací, kterou Trump výrazně omezil.   Rozdělená zeměPodle rabína Lernera by demokraté měli jít ještě dál: Měli by otevřeně odsoudit étos sobectví, který vynesl na výsluní trumpismus, a nabídnout radikálně jiný pohled na svět. Takový, kde by každá lidská bytost na naší planetě měla vlastní hodnotu, jako kdyby byla členem naší širší rodiny. A takový, jehož prostřednictvím by lidé opět vnímali Zemi a vesmír jako něco posvátného, s úžasem nad tajemstvím a velkolepostí života. Pokud demokraté otevřeně odmítnou ekonomistické sobectví a nahradí ho jiným étosem, domnívá se Lerner, pak teprve pomohou lidem začít o světě přemýšlet jinak a uvěřit, že se lze k takovému světu postupnými kroky přiblížit.   Amerika je hluboce rozdělená země, a to nejen po linii příjmů. To nám připomněly i loňské rasové nepokoje, které upozornily na dvojí metr amerických policistů vůči černochům a bílým i na to, že spravedlnost v případě černých obětí policejního násilí často silně pokulhává. O podobném dvojím metru hovoří i prohlášení indiánského environmentálního sdružení. Upozorňuje, že policejní ostraha Kapitolu se k bílým násilníkům chovala poměrně smířlivě, což se v případě nenásilných obránců posvátných indiánských území u Standing Rock v Jižní Dakotě, která stála v trase ropovodu, nedá říct. Ti čelili slznému plynu, vodním dělům, gumovým projektilům a psům.  Extrémní pravice se od finanční krize v roce 2007 rozrostla. Podle publicisty Daniela Veselého je ozbrojených pravicových bojůvek v USA jak naseto a sama Republikánská strana se spíše než standartnímu západnímu demokratickému uskupení blíží maďarské vládní straně Fidesz. Pokud si Biden jako svůj cíl vytkl prosazovat hodnoty, které sjednotí jeho rozdělenou zemi, můžeme mu jen držet palce. Nebude to ale mít snadné.     Psáno pro Deník Referendum a Sedmou generaci\nAno, současná vlna distancování se části americké pravice od osoby Donalda Trumpa nese značné znaky pokrytectví. Deformovaný charakter jeho osobnosti byl dávno známý; a kdo by snad nebyl schopen prohlédnout jeho mravní profil, ten se o něm mohl kdykoli přesvědčit z jeho konkrétních politických počinů. Všichni ti, kdo ho celou dobu jeho vládnutí podporovali, kdo zavírali oči před jeho pohrdáním právem a obecnou morálkou, nesou sami spoluvinu na tom, že on se nakonec cítil natolik sebejistý, že mohl - byť i jen nepřímo - vyslat dav k útoku na Kapitol.Tohle samé platí ovšem i pro ty příslušníky amerických dolních sociálních vrstev, kteří Trumpa podporovali. Tady není přípustné odvolávat se na nějaké \"zoufalství\". I jim muselo být na první pohled zřejmé, že Trumpovi se jedná jenom o jeho vlastní moc, a ne o životní standard chudých vrstev. (Kromě jiného to naprosto jednoznačně manifestoval svými zuřivými ataky proti \"Obamacare\".) Kdyby se jim jednalo opravdu jenom o jejich sociální problémy, pak by zcela zákonitě museli dávat své hlasy Sandersovi, a nikoli Trumpovi. Ano, americké sociálně nižší vrstvy skutečně mohou mít oprávněný pocit, že o ně washingtonská vysoká politika nemá zájem; ale to je ještě nijak nezbavuje viny za to, že své hlasy dávali Trumpovi. Stejně tak jako těžká hospodářská krize třicátých let minulého století sama o sobě nevyviňuje Němce z toho, že dávali svůj hlas Hitlerovi. ------------------------------------Co se té \"nové etiky\" týče: ale jistě, byla by naléhavě zapotřebí; jenže i pro etiku je nutno najít nějakou reálnější základnu, nežli jenom vznešené mravní apely. Ten potenciál trumpistů (to jest: fundamentalistických vyznavačů ekonomistického sobectví) zůstává zachován, i po jeho (momentálním) odchodu z politické scény. A těmto pravicovým fundamentalistům je značně marné hlásat nějakou \"novou etiku\".Tuvia Tenenbom píše: ... korporace je inkluzívní společnost. Na regálech najdu brožurku \"zčásti sponzorovanou Nashville Convention & Visitors Corporation\" nazvanou \"Afro-americký průvodce po Nashville\". Ptám se, zda v návštěvnickém centru mají také Průvodce po Nashville pro domorodé Američany...... Přichází Martha, aby se mnou pohovořila o \"našem\" městě. Její losangeleský přízvuk... Zajímá mě, jaké to je přestěhovat se z tak liberálního státu jako Kalifornie na tak konzervativní místo, jako je Tennessee. Odpověď nedostanu... ... Když se nazítří vzbudím, mám v poště e-mail od zástupce turistického úřadu státu Tennessee. Píše, že ještě dnes bych měl opustit hotel: \"V případě, že jste se už neodhlásil, přátelsky vám radím, abyste tak učinil včas.\" Všechny mé domluvené rozhovory, zařízené turistickým úřadem, jsou zrušeny...",
  "datum": "Svět → Komentář20. ledna 2021 v 13.34"
},
{
  "url": "https://denikreferendum.cz/clanek/32223-opozice-navrhuje-zridit-k-otrave-becvy-vysetrovaci-komisi",
  "name": "Opozice navrhuje zřídit k otravě Bečvy vyšetřovací komisi",
  "perex": "Trojice pravicových stran navrhne v příštím týdnu zřídit ve Sněmovně vyšetřovací komisi, která by prošetřila postup státních institucí při zjišťování viníka otravy řeky Bečvy.",
  "text": "↗\nKauzu otrávené Bečvy nenecháme usnout, slíbila Markéta Pekarová Adamová, Foto TOP 09, Kateřina Hadrabová\nObčanští demokraté, lidovci a zástupci TOP 09 v pátek na společné tiskové konferenci oznámili, že v příštím týdnu během jednání Poslanecké sněmovny navrhnou zřízení vyšetřovací komise, jež se bude zabývat ekologickou katastrofou, která na řece Bečvě způsobila úhyn desetitisíců ryb a poškodila tamější ekosystém na zhruba čtyřiceti kilometrech toku. Ani po čtyřech měsících totiž není zřejmé, kdo havárii způsobil. Vyšetřování navíc provází řada pochybností.\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\n„Stále neznáme odpovědi na zásadní otázky: Kdo zpackal odběr vzorků a proč nebyly odebrány ty nejpodstatnější — z rožnovského kanálu a z chemičky DEZA. Proto navrhneme Sněmovně zřízení vyšetřovací komise a přestaneme spoléhat pouze na správní orgány,“ uvedl na společné tiskové konferenci Stanislav Blaha (ODS) s tím, že členy komise mají být vedle politiků také odborníci nebo místní rybáři.\nAnalýza●Patočka, Vlasatá\nV případu otravy Bečvy policie vyšetřuje, kdo dal Deníku Referendum informace\nZlínský poslanec dále avizoval, že pokud představitelé koalice Spolu se svým záměrem neuspějí, vytvoří expertní skupinu, která se bude případem zabývat. Markéta Pekarová Adamová (TOP 09) následně doplnila, že pravicová trojkoalice stojí rovněž o účast členů horní komory Parlamentu, již se otravou Bečvu zabývají. „Mám na mysli třeba senátorku Jitku Seitlovou (KDU-ČSL),“ upřesnila.„Od začátku panovaly pochybnosti, zda odpovědné orgány postupovaly správně. Dnes se nacházíme v paradoxní situaci, kdy se šetří nikoliv únik chemikálií do Bečvy, ale úniky informací do médií,“ řekl v narážce na investigaci Deníku Referendum Marian Jurečka (KDU-ČSL). „Jsou to přitom právě novináři, díky jejichž práci se začalo hovořit o dalších skutečnostech,“ připomněl.O zřízení vyšetřovací komise uvažovali i StarostovéO ustavení vyšetřovací komise k dané věci v minulosti uvažovali i Starostové, konkrétně Petr Gazdík (STAN). Ten na počátku prosince v reakci na zjištění Deníku Referendum, že v den otravy Bečvy z nedaleké chemičky DEZA v důsledku „provozní události“ unikly látky obsahující nebezpečné fenoly, avizoval, že nejmenší sněmovní strana bude o vznik komise usilovat.\nJak funguje vyšetřovací komise?\nZákon o jednací řádu Poslanecké sněmovny rozlišuje tři druhy komisí, které může dolní komora Parlamentu zřídit. Jedná se o komise, které jsou ustavovány podle jednacího řádu — například Stálá komise pro Ústavu České republiky, Stálá komise pro hybridní hrozby nebo Volební komise —, případně na základě zvláštních zákonů — zmínit lze Stálou komisi pro kontrolu Generální inspekce bezpečnostních sborů —, nebo vyšetřovací komise, jejichž postavení upravuje Ústava.Ta v článku třicet uvádí, že „pro vyšetření věci veřejného zájmu může Poslanecká sněmovna zřídit vyšetřovací komisi, navrhne-li to nejméně pětina poslanců“. Jednací řád následně upravuje další náležitosti, například členství v komisi, přesné určení věci, jež má být vyšetřena, lhůtu, ve které komise předloží svá zjištění spolu s návrhem dalšího postupu plénu dolní komory Parlamentu, nebo otázky mlčenlivosti a přístupnosti jednání veřejnosti.Pro vytvoření vyšetřovací komise je nezbytný souhlas nadpoloviční většiny přítomných zákonodárců. V tomto volebním období přistoupila Sněmovna ke zřízení jedné komise tohoto typu, a to k OKD, kterou z iniciativy Pirátů ustavila hned zkraje volebního období. Její závěrečnou zprávu poslanci vzali na vědomí počátkem minulého roku. Komise současně podala celkem čtrnáct trestních oznámení, mimo jiné na bývalého ministra financí Bohuslava Sobotku (ODS) a podnikatele Zdeňka Bakalu.\nRozhovor●Jakub Patočka\nRozhovor s mluvčí ČIŽP: „Nevěděli jsme…“ „Neřeknu…“ „Nebudu sdělovat jména…“\n„Otrava Bečvy přerostla hranice ekologické katastrofy a stala se politickou kauzou, jež poukazuje na selhání institucí demokratického státu. Na základě odhalení Deníku Referendum bychom proto jako Starostové chtěli vyzvat ministra Richarda Brabce (ANO) k rezignaci,“ uvedl s tím, že rezort buď v daném případu selhal, nebo kryl soukromou firmu, která řeku znečistila.Gazdík tehdy rovněž vyslovil podezření, že ministr životního prostředí je coby bývalý zaměstnanec holdignu Agrofert, který premiér Andrej Babiš (ANO) vložil do svěřenských fondů, ve střetu zájmů. „Jemu odpovědná Česká inspekce životního prostředí prozatím postupuje v celém případu tragicky. Navíc zůstává otázkou, zda je vůbec funkční,“ vyslovil obavy.O Bečvě se ve Sněmovně diskutovalo celkem třikrátSněmovna se otravou Bečvy v minulém roce zabývala celkově třikrát. Zkraje listopadu věc nejprve diskutovali poslanci na Výboru pro životní prostředí. Opozice tenkrát avizovala, že bude po Brabcovi požadovat detailní informace, ten je ovšem odmítl poskytnout s tím, že by mohl ohrozit průběh vyšetřování. A obdobně reagoval i přizvaný ředitel inspekce Erik Geuss.O necelé dva týdny později se o tématu jednalo poprvé na plénu dolní komory Parlamentu, ačkoli Brabec byl o poznání sdílnější než během nedávného zasedání výboru, zákonodárci a veřejnost se nové informace o otravě a jejím vyšetřování nedozvěděli. Sněmovna navíc kvůli absencím řadu poslanců z řad politického hnutí ANO, ČSSD, KSČM a SPD nebyla s to schválit navržená usnesení.\nZpráva●Kašpárek, Patočka\n„Brabec advokátem Agrofertu“: opozice chce otravu Bečvy dostat opět do Sněmovny\nK neukončené rozpravě se Sněmovna vrátila na začátku prosince. Navržená usnesení sice byla přijata, ale ministr životního prostředí znemožnil pokračování debaty, neboť se svým projevem vystoupil až po závěrečném hlasování a ke slovu se tak dostali jen ti, kteří disponují přednostním právem. „Přišlo mi to nefér, ostatně jako celé jednání kolem Bečvy,“ zhodnotil Brabcův manévr Jan Farský (STAN).Pro usnesení z dílny KDU-ČSL, Pirátů a ODS tehdy hlasovalo čtyřiačtyřicet z jedenaosmdesáti přítomných poslanců, proti nebyl nikdo. Zdržela se drtivá většina zákonodárců politického hnutí ANO a také komunisté. Sněmovna v přijatém dokumentu žádala vládu, aby zajistila důkladné vyšetření úniků chemikálií ze dnů 20. a 27. září a aby předložila konkrétní návrh opatření, kterým se zamezí podobným únikům na všech tocích. Dolní komora Parlamentu po ministru životním prostředí dále požadovala, aby do třiceti dnů vystoupil na plénu a informoval zákondárce a veřejnost o průběhu vyšetřování a zveřejnil metodiky, podle kterých jsou v případě takových havárií odebírány vzorky a důkazy.",
  "datum": "Domov → Zpráva22. ledna 2021 ve 12.17"
},
{
  "url": "https://denikreferendum.cz/clanek/32219-co-znamenaji-nove-varianty-koronaviru-ockujeme-s-virem-o-zavod",
  "name": "Co znamenají nové varianty koronaviru? Očkujeme s virem o závod",
  "perex": "Nový koronavirus mutuje od prvopočátku, až nedávné varianty ale budí obavy. Mutace nejprve objevené ve Velké Británii máme již i u nás. Co konkrétně se stane, těžko říci, rizika jsou ale vysoká. Shrnujeme šest hlavních aspektů.",
  "text": "↗\nKvůli častému přirovnávání pandemie k válce je zde na místě zopakovat, že viry nemají žádný zvrácený plán. Jsou fascinující a jejich fungování složité, ale nemyslí. V tomto směru jsou patogenovým automatem, o kterém lze vést až filosofické debaty, zda patří do živého světa. Foto NIAID-RML\nDo České republiky se dostala takzvaná britská varianta SARS-Cov-2. S jistotou o ní nelze říci mnoho, o to větší vzbuzuje mezinárodní znepokojení. Kde všude a v jaké míře se nachází, přesně nevíme. Přesto přinášíme souhrn šesti základních tezí k novým rizikům, jež v dané souvislosti vyvstávají.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\n1. Virus mutuje a mutovat budeHovoří se v prvé řadě o britské variantě, ale není jediná. Označuje se jako linie B.1.1.7, zkratkou z klasifikace WHO VUI 202012/01 („varianta poprvé vyšetřována v prosinci 2020“), potažmo 20B.YV1. Pro přehlednost se přidržíme první možnosti. Další obdobné nevítané novinky přicházejí z Jihoafrické republiky a z Brazílie. V přímém přenosu tak sledujeme evoluční proces viru.\nAnalýza●Zuzana Vlasatá\nKoronavirus už tu s námi zůstane. Společnost se s ním musí naučit žít\nB.1.1.7 se vyznačuje sedmnácti změnami v aminokyselinách formujících proteiny. V podstatě se jedná o drobné úpravy v písemném kódu, jímž se vyjadřuje proteinová stavba: některá „písmena“ se změní, jiná vymažou, výsledkem je velmi mírná změna tvaru — především ostře sledovaného spike proteinu, povrchové části viru užívané k napojení na buňky. Jak něco takového vypadá, přehledně ukazuje infografika New York Times.Mutace jako takové jsou obvyklé, jde o drobné chyby při kopírování genomu. SARS-Cov-2 se mění pravidelně a variant je v oběhu více. Ani B.1.1.7 nezhoršuje průběh covid-19, byť u nedávno objevené mutace z JAR, 501.V2, existuje podezření na vážnější zásah mladších lidí. O brazilských variantách, P.1 / VOC 202101/02 a zřejmě méně zajímavé VUI 202101/01, je informací ještě méně. O zvýšení nakažlivosti se hovořilo při některých minulých mutacích, které byly ve skutečnosti takříkajíc evolučně neutrální.Teorie zjednodušeně říká, že většina mutací nic nedělá, jiné poskytují evoluční výhodu: lepší adaptaci, snazší přenos a podobně. Další jsou nevýhodné a vedou k vymizení varianty.I kvůli častému přirovnávání pandemie k válce je zde na místě zopakovat, že viry nemají žádný zvrácený plán. Jsou fascinující a jejich fungování složité, ale nemyslí. V tomto směru jsou patogenovým automatem, o kterém lze vést až filosofické debaty, zda patří do živého světa.2. Nakažlivější o třicet, nebo o sedmdesát procent? Nevíme a je to jednoPůvodní informace přičítaly B.1.1.7 šíření rychlejší až o sedmdesát procent. Zprávy stavěly na nejhorší možnosti a modelech. A byly spíše nadsazené. Nyní se odhady liší, přesto jsou asi všechny ve svých důsledcích ohromné. Česká vláda pracuje s odhadem čtyřicetiprocentního nárůstu nakažlivosti.\nAnalýza●Jan Kašpárek\nCovid se prudce šíří, nových dat je bezpočet. Jak je číst?\nJak v rozhovoru pro Aktuálně.cz říká viroložka Ruth Tachezy, zvýšení nakažlivosti kolem padesáti procent je zřejmě realistické. Přesné číslo nelze stanovit: zkoumání v podmínkách pandemie je z podstaty složité a musí vycházet z dat ovlivněných místními rozdíly.První výskyt mutace lze vystopovat v září, větší mezinárodní záchyty probíhají od konce prosince. To ale velmi pravděpodobně vychází i z narůstající snahy po nové variantě pátrat.Modely amerického federálního Centra pro kontrolu a prevenci nemocí (CDC) odhadují, že se z B.1.1.7 stane ve Spojených státech amerických během jara dominantní varianta. Výstupy jsou podobné při započtení vakcinace a bez ní, jakož i s různým předpokládaným reprodukčním číslem. Nová linie může převládnout i u nás, v podstatě neexistuje způsob, jak jí v tom dlouhodobě zabránit.3. Ano, jsou to špatné zprávy                     „V tuto chvíli není znám rozdíl v klinických projevech [B.1.1.7]; přesto vyšší míra přenosu povede k více případům, a zvýší tak počty těch, kteří potřebují hospitalizaci, zhorší zátěž již nyní zmoženého systému zdravotní péče a vyústí ve více mrtvých,“ shrnuje hlavní problém americké federální Centrum pro kontrolu a prevenci nemocí. Naše vláda popisuje hypotetický plný vpád nakažlivější varianty do stále prachbídné epidemické situace jako „téměř nezvládnutelné riziko pro nemocnice“.\nKomentář●Anna Kšírová\nBuch, buch, buch\nZázračné řešení neexistuje. Lze a podle mnohých odborných hlasů je záhodno zintenzivnit sekvenování, tedy hledání mutací, ale samo nás před šířením neochrání. Česká republika zatím týdně zvládá analyzovat asi padesát vzorků. Nejsme výjimka. Tu představuje naopak Velká Británie — v míře sekvenování je ojedinělá, proto také poskytuje tolik dat.Logický doplněk v podobě trasování, jež by mělo vést k „vylovení“ B.1.1.7 z populace, za stávajících okolností plně nefunguje. Varianta se tu tedy zkrátka už vyskytuje.V prvotní fázi její výskyt nepředstavuje bezprostřední problém, její větší šiřitelnost se začne projevovat až později. Pokud podíl varianty naroste na řádově desítky procent, lze čekat, že se tempo celé epidemie zrychlí. Pragmatickým výstupem je brzdit šíření čehokoli a očkovat s virem o závod.4. Očkování by novinky mělo ustát\nAnalýza●Jan Kašpárek\nOčkování je to nejlepší, co se od jara přihodilo. Zmatkům a tempu navzdory\nZásadní nadějí je, že i proti nové variantě budou fungovat právě užívané očkovací látky. Měly by, a to nejen proti B.1.1.7. Zvlášť u jihoafrické a brazilské mutace je ale zapotřebí ještě další výzkum. U nás zatím nejrozšířenější vakcína, Comirnaty (od BioNTech/Pfizer) se během testů vypořádala i s patnácti dřívějšími mutacemi, byť nebyly tak významné a patřily spíše do kategorie těch, jež laika ničím nezajímají.Výhodou mRNA vakcín je možnost relativně rychlé úpravy tehdy, pokud by se objevily ještě odlišnější, dosavadní očkování překonávající, mutace. Taková situace naštěstí není na pořadu dne. Představuje spíše možnou zkoušku do budoucna. Vidíme, že virus nežádoucím směrem mutovat může, a již z hlediska pravděpodobnosti se to tedy zřejmě i bude dít: zvláště tehdy, dostane-li šanci na plošné šíření v populaci s různou mírou imunity.\nVíce o mRNA vakcínách\nStávající vakcíny cílí na spike protein. Doufáme tedy, že mutace v dané oblasti jsou sice neobvyklé, stále ale relativně malé. Spíše než by virus očkovacím látkám zcela unikl, uvažuje se o možném snížení — nyní velmi slušné — účinnosti. Přemýšlíte-li co si ze všech uvedených pochybností odnést jako věcný závěr, zde je: můžete-li, nechte se očkovat bez ohledu na varianty viru.5. Snazší šíření znamená drsnější bržděníZřejmá zvýšená infekčnost B.1.1.7 nevychází z toho, že by virus dělal něco extrémně nového. Zdá se, že jeho snazší šíření vychází z efektivního napojování na lidské buňky (respektive takzvaný ACE2 receptor). Hovoří se i o teoreticky kratší době mezi přenosem a infekčností nakaženého, ba dokonce o možnosti, že se u části pacientů nachází v horních dýchacích cestách vyšší virová nálož.\nKomentář●Markéta Gregorová\nDezinformace v časech koronavirové pandemie. Čemu lidé uvěřili?\nZákladní principy obrany zůstávají stejné. Jedná se o omezení mezilidského kontaktu a odstup, co nejdostupnější testování, zvýšenou hygienu rukou, užívání ochranných prostředků — ideálně respirátorů. Ty nyní spolu se zdravotnickými ústenkami nahrazují v Německu a Rakousku podomácku šité „roušky“ a o podobné změně se uvažuje i u nás. Podle hlavní hygieničky se přechod k respirátorům alespoň třídy FFP2 zatím zavede v rovině doporučení.Posun je logický: přínos zakrytí obličeje je evidentní a respirátory jsou z hlediska ochrany nositele i okolí výrazně výše než obyčejná látka. Otázkou je zajištění dostupnosti: právě kvůli té Německo při zpřísnění pravidel dává na výběr mezi respirátorem či ústenkou a Rakousko respirátory osvobozuje od DPH. Respirátor je ovšem jen technický prostředek: aby měl smysl, musí jej lidé v rizikových situacích opravdu nosit.Cestou ke kontrole infekčnějších variant i při vyšším výskytu je takzvaná marginalizace čili prosté stlačení počtu nakažených a přenosu. K tomu vede jen kombinace dobrovolné disciplíny a základních omezení. Rozvolnění je při stávajícím počtu nakažených, enormní zátěži nemocnic, malé proočkovanosti a pravděpodobných rizicích z mutací nemyslitelné. Pro kontext ale dodejme, že například Austrálie je v počtu nových případů čtvrtý den na nule.6. Očkování s virem o závod není nadsázka\nKomentář●Petr Pospíchal\nSmutek a smrt v době pandemie: vyhlašme den obětí covid-19\nZvláště vzhledem k nakažlivějším variantám je hlavní dlouhodobou šancí vakcinace. Ta může i při mírně snížené efektivitě a dosažení jen nejrizikovější části populace dramaticky snížit počet úmrtí.Platí ale, že potřebujeme co nejrychleji proočkovat co nejvíce lidí — ideálně dříve, než dosáhne podíl nových variant koronaviru řádově desítek procent. Kromě nejhorších dopadů infekce je tu totiž i přízrak „dlouhého covidu“ a poškozené zdraví i těch, kteří nemocí prošli relativně lehce.Teorie o možném „promoření“ mladších a zdravějších lidí je ve chvíli minimální proočkovanosti absurdní. Zaprvé: účinnost vakcín není stoprocentní. Zadruhé: těžký průběh covid-19 může mít i člověk, který do prioritně očkovaných skupin nespadá: typicky na prahu šedesátky, s mírnou obezitou a nediagnostikovanými chronickými problémy. Zatřetí: „dlouhý covid“ neznamená jen obtížné důsledky i pro mladé a jinak zdravé, ale také nejistou dlouholetou prognózu.\nCovid-19 a imunita\nHojně skloňované „promoření“ nás chrání velmi omezeně. Od počátku pandemie má Česká republika sice potvrzených zhruba 920 tisíc případů covid-19 a reálný počet lze tušit i třikrát výše, protilátky ale nejsou trvalé.Za reinfekci se pokládá opakované prokázání viru s odstupem minimálně devadesáti dnů. Státní zdravotní ústav nalezl v datech do konce roku šestapadesát takových případů. Dalších téměř dvě sta činí možné reinfekce, při kterých ale jedna z epizod proběhla bez symptomů.S dalšími mutacemi narůstá riziko, že se upravené viry svedou vyhnout imunitní reakci postavené na dřívějším prodělání starších variant. Nakolik se to týká nyní nastupujících linií, je diskutabilní. Z principu předběžné opatrnosti vyplývá, že odolnost nelze předpokládat — zvláště pokud jste covid-19 měli před opravdu dlouhou dobou. Hranice přítomných protilátek se velmi obecně odhaduje na čtvrt roku, a s takovým odstupem od nemoci počítá i očkovací strategie.Imunitní odpovědi jsou ale osobité. Při kontaktu s virem se riziko částečně odvíjí od nezjistitelných parametrů — někdo se zjevně neinfikuje ani v situaci, kdy by teoreticky měl, jiného provází podivná smůla a může se nejen opakovaně nakazit, ale také zažít těžší průběh nemoci.\nNejjistější způsob, jak imunizovat populaci, je zkrátka očkování. Jiné varianty se prakticky určitě vymknou původnímu záměru. Pokud bychom umožnili nekontrolované šíření viru dokonce už nyní, lze očekávat, že se počet mrtvých, který již nyní činí ohromných patnáct tisíc osob, může přinejmenším zdvojnásobit. A to je jen konzervativní odhad.",
  "datum": "Domov → Štěstí z šesti21. ledna 2021 ve 14.49"
},
{
  "url": "https://denikreferendum.cz/clanek/32213-smrt-milana-lucanskeho-v-kontextu-aktualni-slovenske-politiky",
  "name": "Smrt Milana Lučanského v kontextu aktuální slovenské politiky",
  "perex": "Policejní prezident z doby vlády R. Fica zemřel ve vazební věznici. Na pozadí jeho smrti nyní rezonují mnohé slabiny stávající vlády Igora Matoviče. Její protikorupční identita totiž reálně nestaví na systémovém, nýbrž na politickém boji.",
  "text": "↗\nLučanského smrt se stala impulsem k zostřené kritice Matovičovy vlády. Určujícím se přitom stal narativ, podle nějž je Matovičův boj s korupcí účelový a selektivně zaměřený pouze na Smer-SD. Lučanského smrt je tak zásadním článkem v řetězci politických procesů vůči opozici. Foto FB Robert Fico\nNa přelomu roku otřásla Slovenskem smrt bývalého policejního prezidenta Milana Lučanského. Ta bude mít jistě dalekosáhlé dopady na slovenskou politiku, přičemž jsou patrné jisté paralely minimálně se dvěma podobnými událostmi v minulosti.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nÚnos syna prezidenta Michala Kováče v roce 1995 byl počátkem pádu do té doby nejvýraznějšího slovenského politika Vladimíra Mečiara. Vražda novináře Jána Kuciaka v roce 2018 zase přispěla k odchodu Roberta Fica z postu premiéra, přestože v tomto případě není úplně korektní dávat tento čin do přímé souvislosti s politikou vlády. Aktuální tragedie se pak reálně stává přítěží pro vládní koalici v čele s Igorem Matovičem. Sledovanou záležitost musíme zasadit do širších souvislostí, které se odvíjejí od vítězství uskupení OĽaNO Igora Matoviče v posledních parlamentních volbách. Matovič, výrazně kontroverzní osobnost s až psychopatologickými dispozicemi, působí v politice již deset let. Zatímco v opozici byl neškodným demagogem vyvolávajícím občas spíše pobavení a úsměv, ve funkci premiéra se jeho povahové rysy ukazují jako vážný problém.Platí to tím spíše, že vláda I. Matoviče nastoupila v mimořádně složité době pandemie koronaviru. Matovičův politický styl je nyní zásadní příčinou velmi komplikovaného fungování vlády, která nezvládá nejen pandemickou krizi, ale i správu státu jako takovou. Z mnoha důvodů je pochopitelné, že trendy ve vývoji slovenské politiky od loňských voleb jsou ve znamení prudkého a setrvalého pádu volebních preferencí Matovičova hnutí OĽaNO. To ve volbách získalo 25 % hlasů, aktuálně je jeho podpora v pásmu 10—15 %, tj. hnutí ztratilo polovinu svých voličů za necelý rok od voleb. A je hojně přijímaným názorem, že propad jeho popularity bude dále pokračovat. Protikorupční agendaJediný zdroj podpory Igora Matoviče, který stále ještě přetrvává, je jeho protikorupční agenda, na které svou politickou kariéru primárně postavil. Matovič je však v tomto směru nedůvěryhodný minimálně ze tří důvodů. Za prvé je jeho protikorupční zápas politicky selektivní, nikoliv systémový. Matovič spojuje korupci téměř výhradně s hlavní vládní stranou z uplynulého volebního období, Smer-SD. O této straně (mezitím rozdělené na Smer-SD a Hlas-SD) mluví dnes již běžně jako o mafii, zatímco třeba aktéři největší korupční kauzy Gorila (bývalí politici a zástupci Fondu národního majetku z období Dzurindovy vlády a vybrané oligarchické skupiny) ho vůbec nezajímají.Za druhé je vážným problémem Matovičova vlastní věrohodnost. Politický a podnikatelský život I. Matoviče charakterizuje řada skandálů, jež se ve veřejném prostoru hojně probírají. Jistou špičkou ledovce je v tomto směru například aféra s jeho plagiovanou diplomovou prací. A konečně, Matovičův boj s korupcí je místy spíše jen povrchně marketingovým představením než vážně míněnou snahou o potírání nežádoucích společenských jevů. V poslední době byla v rámci několika zátahových akcí z korupce obviněna řada lidí, kteří většinou zastávali významné funkce během minulé vlády. Matovič na tom demonstruje boj s korupcí a dokazuje, že vláda „rozvázala policii a vyšetřovatelům ruce“. Naproti tomu opozice poukazuje na vážná porušování základních principů právního státu.Upozorňuje na nedodržování presumpce neviny obviněných, úniky informací do vybraných médií nebo skutečnost, že lidé obvinění z trestných činů jsou posíláni do vazby, a to pouze na základě výpovědí tzv. kajícníků, tj. spoluobviněných, kteří příslibem snížení trestu nebo dokonce úplného zproštění obvinění mají tendenci svědčit vůči ostatním obviněným. A zde se již dostáváme k samotnému příběhu Milana Lučanského.NarativyLučanský se stal policejním prezidentem za předchozí vlády s rozhodující účastí strany Smer-SD. Je tedy všeobecně vnímán v jejím kontextu, a proto jeho výměna po volbách nebyla překvapivá. Po čase následovalo jeho obvinění v rámci výše uvedených protikorupčních zátahových akcí. A právě na základě výpovědí tzv. kajícníků byl rovněž vzat do vazby, ve které následně — za dosud nevyjasněných okolností — zemřel.Lučanského smrt se okamžitě stala impulsem k zostřené kritice Matovičovy vlády. Určujícím se přitom stal tento narativ — Matovičův boj s korupcí je účelový a selektivně zaměřený pouze na Smer-SD. Lučanského smrt je zásadním článkem v řetězci politických procesů vůči opozici. Případ M. Lučanského vyvolal v každém případě mnoho otázek, které si ale kladli i mnozí analytici rozhodně nepatřící k sympatizantům Smer-SD nebo dokonce i vládní politici.Proč byl Lučanský poslán do vazby pouze na základě problematických výpovědí tzv. kajícníků? Proč byl umístěn do přeplněné věznice v Prešově? Daleko od Bratislavy, kde neměl kontakt s rodinou? Proč nebyly během jeho vazby vykonány žádné procesní úkony směřující k vyšetření případu, ve kterém byl obviněn?Lučanský se po obvinění vrátil z dovolené a chtěl se vůči němu bránit. Takový úmysl je se záměrem spáchat sebevraždu, což je verze, na níž je postavena oficiální vládní interpretace dotyčné události, spíše v rozporu. Lučanský zemřel ve vazbě kvůli těžkým zraněním životně důležitých orgánů, takže nelze vyloučit, že jeho smrt nenastala v důsledku sebevraždy, nýbrž vraždy.Ať již byly příčiny smrti generála Lučanského jakékoliv, minimálně jedna věc je jasná — za člověka ve vazbě převzal odpovědnost stát a ten tedy nese odpovědnost také za to, že neochránil jeho život. Na místě by tedy bylo minimálně přijetí politické odpovědnosti věcně příslušného ministra spravedlnosti. Ministryně spravedlnosti Mária Kolíková (Za ľudí) však nejen že neodstoupila, ale opakovaně předvedla neskutečně trapné výstupy, ve kterých objasňovala smrt M. Lučanského takovým způsobem, že to jen vyvolávalo další pochybnosti.Kolíková prosadila ustavení vyšetřovací komise na přezkoumání okolností Lučanského smrti, přičemž do ní sama nominovala 9 ze 17 zástupců, opozice v ní má pouze tři členy a není v ní například zástupce pozůstalé rodiny Miroslav Radačovský. Převládá přesvědčení, že tato komise toho mnoho nevyšetří, a tím spíše bude Lučanského smrt dále přispívat k vyhrocování již tak rozjitřené politické atmosféry. Evidentní je snaha I. Matoviče za každou cenu kriminalizovat předchozí vládní garnituru (tj. současnou opozici). V politických kuloárech se dokonce mluví o tom, že Matovičovým snem je dostat „do basy“ hlavní představitele strany Smer-SD Roberta Fica, Roberta Kaliňáka nebo Petra Pellegriniho. V reakci na Lučanského zatčení a obvinění neskrýval Matovič své nadšení. Smrt M. Lučanského však jistě nebyla jeho záměrem. Politik, na kterého dopadá stín vraždy nebo jiného násilného činu, nemůže vyhrát zápas o veřejné mínění.Po tragické události se vláda dostala do velmi nevýhodné situace a politickou iniciativu převzala opozice, která naplno rozvinula svůj narativ o politických procesech Matovičovy vlády. Na počest Milana Lučanského se konala řada pietních aktů, které měly silné protivládní vyznění a na kterých se shromažďovali sympatizanti opozice. Hlavně politici Smer-SD a Hlas-SD se výrazně angažovali v projevech soustrasti a zdůrazňovali nutnost vyšetřit okolnosti Lučanského smrti. Tragická událost tak pravděpodobně přispěje k dalšímu prohloubení již tak značné krize důvěry ve vládní koalici. Ve společnosti jsou patrné narůstající protivládní nálady, které se projevují mj. tím, že přes omezení pohybu daná pandemickou situací se odehrála řada protivládních shromáždění. Nejvíce se do povědomí dostaly poměrně početné protestní akce ze 17. listopadu minulého roku. Opozice plánuje zorganizovat referendum o předčasných parlamentních volbách, které by přitom mohlo — aspoň podle jednoho nedávno provedeného výzkumu — mít šanci na úspěch.Z hlediska stranických preferencí jsme zmínili pokles podpory OĽaNO. Preferenčně nejsilnější (a to dost výrazně) stranou je dnes Hlas-SD, strana nedávno založená částí politiků Smer-SD kolem Petra Pellegriniho. Matovičova vláda je tak dnes ve velmi složitém postavení. Navíc se ukazuje, že pokud je osobnostně labilní Igor Matovič pod tlakem, dělá chyby, v jejichž důsledku bude dále politicky ztrácet.",
  "datum": "Svět → Komentář20. ledna 2021 v 11.03"
},
{
  "url": "https://denikreferendum.cz/clanek/32218-schvaleni-kvot-na-ceske-potraviny-obnazilo-slabost-ceskych-obhajcu-evropske-unie",
  "name": "Schválení kvót na české potraviny obnažilo slabost českých obhájců Evropské unie",
  "perex": "Budou-li čeští obhájci Evropské unie nadále redukovat její přínos na vnitřní trh, ocitnou se v pozici, v níž nakonec skutečně nakonec mohou tahat za kratší konec. Společnou Evropu je nutné hájit mnohem smělejším způsobem.",
  "text": "↗\nKateřina Šafaříková píše v Respektu, že „národovecká fronta“ využije kvóty na potraviny ke kampani proti EU, kvůli které se „protrápíme až k czexitu“. Nesvědčí však tyto znovu probuzené obavy z czexitu více o slabosti argumentace zdejších zastánců Evropské unie než o síle jejích odpůrců? Foto RamonCliff, pixabay\nPoslanecká sněmovna se usnesla, že obchodníci by měli ve svých provozovnách nabízet povinný podíl českých potravin. Záměr sklidil ještě před projednáním v Senátu zaslouženou kritiku.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nJe přirozené, že v průběhu schvalování legislativy, jejímž cílem je de facto popřít hlavní princip fungování vnitřního trhu EU, hodnotí komentátoři také to, jaký bude mít připravovaný předpis vliv na celkovou českou pozici v Unii. Míra znepokojení některých komentátorů, pokud jde o budoucnost republiky v EU, je opravdu velká. Kateřina Šafaříková píše v Respektu, že „národovecká fronta“ využije kvóty na potraviny ke kampani proti EU, kvůli které se „protrápíme až k czexitu“. Jistě by bylo chybou potenciál oné národovecké fronty podceňovat. Nesvědčí však tyto znovu probuzené obavy z czexitu více o slabosti argumentace zdejších zastánců Evropské unie než o síle jejích odpůrců?Běžný český obhájce Evropské unie nehájí ani tak širší myšlenku Unie, hájí hlavně vnitřní trh. V českém kontextu tak velmi často platí, že Evropská unie rovná se vnitřní trh. Obhajobou vnitřního trhu nikdo nic neriskuje. Otázka, zda potřebujeme „Brusel“, je k diskusi. Vnitřní trh prý ale potřebujeme zcela určitě.  Navrhované zvýhodnění českých potravin boří tento zavedený konsensus. Jako by se již ani na vnitřní trh, „který přece potřebujeme, protože jsme exportní ekonomika“, nedalo spolehnout jako na argument pro členství v EU.Aktuální zděšení všech, kteří si Evropskou unii zredukovali na vnitřní trh, je dáno především tím, že nemají k dispozici nic dalšího, čím by dosavadní argument vnitřního trhu nahradili či doplnili. Pokud dnes někdo přijde s myšlenkou, že zájem českých zemědělců je jednoduše vyšší hodnotou než existence vnitřního trhu bez bariér, lze předpokládat, že se najde jen málo politiků, kteří by byli schopni proti tomuto nacionalismu argumentovat něčím, jako je obecný zájem na integrované spolupracující Evropě. Zvykli jsme si žít s přesvědčením, že vnitřní trh je cíl. Již v Schumanově deklaraci však čteme, že ze zavedení „společné základní výroby“ vzejde „první konkrétní základ Evropské federace, jež je nezbytná pro udržení míru“. Nechme teď slovo „federace“ stranou a zakončeme úvahu tím, že užitečnost návrhu kvót na české potraviny můžeme najít alespoň v tom, že nás upozorňuje na slabost běžné české argumentace ve prospěch Evropské unie. Argumentovat ve prospěch vnitřního trhu zkrátka nestačí. Je potřeba argumentovat ve prospěch ideálu evropského soustátí, jež překonává nacionalistickou Evropu soupeřících národních zájmů.       \nJací \"obhájci EU\"? K čemu jsou zapotřebí \"obhájci EU\"? Ona se vede nějaká kampaň o členství v EU? Referendum o přistoupení k EU bylo téměř před 20 lety. Od té doby je ČR členem EU.O čem by se měla vést diskuse, jak zvýšit prestiž ČR v EU, a jak si počínat, aby Češi nebyli jenom černými pasažéry, kteří s ničím nepomůžou, dělají jenom potíže, a nic jim není vhod.Ale pokud chcete spáchat okázalé harakiri, no tak si veďte přihlouplé debaty o Czexitu. Ale upozorňuji, že takové štráchy jako s Británií s Českem nikdo nebude dělat.to, co jste napsal, pište do Respektu, neboť  tento článek polemizuje s přístupem onoho časopisu, v tomto případě reprezentovaným zde jen citovaným textem K. Šafaříkové.Nicméně se obávám, že jsme opět, jako již v mnoha jiných oblastech, narazili na doma nevydiskutovaný problém. Domácí debata se pak točí v kruzích, neboť nestojí na fundamentu společensky uznaných závěrů debat předchozích. Narazili jsme znovu na to, že přejímáme za danost nějaký přístup (k němuž západní Evropa či celý Atlantický civilizační okruh po letech dospěl/a) avšak nevíme proč, a tedy jeho \"nezpochybnitelnost\" opíráme bez argumentace jen a pouze o autoritu (EU, MMF, WTO...) k veliké radosti těch, kdo právě onu autoritu chtějí zpochybnit. Řekněme, že EU verbálně podporuje lokální resp. regionální potraviny. Zároveň však nepřipouští omezení trhu. To znamená, že cukr je povolen a bič zakázán. Jeden by si myslel, že je to fuk, směřují-li oba nástroje k témuž cíli (podpoře regionální produkce). Kdyby tomu tak nebylo, kdyby veřejná podpora nebyla narušením principu volného trhu úplně stejně jako bariéra, neexistovaly by pojmy \"dumping\" či \"nedovolená podpora\". Někde - ale ne u nás, v česky vedené debatě uložené v české kolektivní paměti - se dospělo k závěru, že dotace či subvence zemědělské a potravinářské produkce možná je zatímco kvóta či tarif nikoliv. Jedno ano druhé ne. A část diskutujících to pokládá za danost, kterou netřeba obhájit či vysvětlit, jiná část to naopak nehodlá respektovat vůbec a neklade k tomu ani otázky. Jeden by si mohl myslet, že jde o úzus kterak zvýhodnit bohatší (regiony, země, hemisféry) před chudšími, neboť bariéru umí vytvořit každý, zatímco subvencovat může jen ten, kdo na to má.",
  "datum": "Svět → Komentář21. ledna 2021 v 13.12"
},
{
  "url": "https://denikreferendum.cz/clanek/32205-bez-omezeni-emisi-z-prumyslove-vyroby-se-situace-vyznamne-nezlepsi",
  "name": "Bez omezení emisí z průmyslové výroby se situace významně nezlepší",
  "perex": "Znečištění na Ostravsku nadále pravidelně překračuje povolené limity. Na vině je nejen nešťastné umístění velkých provozů, ale také nedostatečné vymáhání práva. Míč je na straně státu.",
  "text": "↗\nFiltry nejsou schopny zachytit prachové nanočástice, na kterých se zvýšeně váže benzo(a)pyren a další nebezpečné látky. Komíny aglomerací jsou přibližně ve stejné výši jako Radvanice a Bartovice, a znečištění z nich proto směřuje přímo na ně. Dalším problémem jsou úniky zřejmě spojené s provozními poruchami, ke kterým doloženě dochází několikrát týdně. Foto FB Lékařská fakulta Ostravské univerzity\nOstrava patří k městům s největším zatížením prachem, imisní limit pro PM 10 je zde překročen na několika měřících stanicích více než 35 × za rok, stejně tak jako roční imisní limit a limit pro PM 2.5. Na prach jsou navázány další nebezpečné látky jako potenciálně karcinogenní benzo(a)pyren a další nebezpečné chemické látky. Čím jsou částice prachu menší, tím větší riziko pro zdraví lidí představují, protože lépe pronikají po vdechnutí do tělesných tkání a až do krevního řečiště, kterým jsou roznášeny do dalších orgánů. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZnečištění ovzduší v Ostravě je vázáno ke vzniku těžkého průmyslu dříve situovaného převážně na okraji města, který však sídlo postupně obkroužilo. Nejvýznamnější část emisí prachu pochází z hutního průmyslu a k němu navázaných provozů. Podle posledních údajů z databáze REZZO 1 to bylo více než 450 tun prachu (tuhých znečišťujících látek) za rok. Nejvyšší, cca 380 tun prachu, je příspěvek závodů společnosti Liberty a. s.Zdroji prachu jsou vysoké pece s provozy aglomerace, kde je ruda spékána. Po odprášení provozu aglomerace došlo ke snížení emitovaného prachu, ale stále je to 150 tun prachu za rok. Filtry navíc nejsou schopny zachytit prachové nanočástice, na kterých se zvýšeně váže benzo(a)pyren a další nebezpečné látky. Komíny aglomerací jsou přibližně ve stejné výši jako Radvanice a Bartovice, a znečištění z nich proto směřuje přímo na ně.Nešťastné umístěníOcelárna emituje cca 170 tun prachu za rok. Dalším zdrojem více než 70 tun prachu je koksovna. Ta se nachází i přímo v centru Ostravy, v Přívozu, kde jedna z ostravských měřicích stanic, jež vykazují největší znečištění. Jedná se o koksovnu Svoboda společnosti OKK Koksovny a. s. Podle údajů REZZO 1 koksovna Svoboda emituje více než 30 tun prachu. Koksárenská pec je totiž zařízení, které nelze z podstaty technologie hermeticky uzavřít. Část činností, například chlazení koksu, probíhá ve venkovním ovzduší. K emisím dochází přesto, že je pec vybavena nejmodernější technologií (BAT, Best Available Techniques).Dalším problémem jsou úniky zřejmě spojené s provozními poruchami, ke kterým doloženě dochází několikrát týdně. Dalším zdrojem znečištění jsou fugitivní emise, tedy úniky netěsnostmi ve střeše či zdivu.Provozní poruchyProblémem je i využívání nejasných formulací v zákonech. Příkladem je provoz otevřené skládky uhlí společnosti Liberty a. s. v blízkosti Radvanic s úletem 7 tun prachu za rok. Skládka se nachází v místě, kde je povoleno překladiště koksu, tedy materiálu s významně menší prášivostí. Není začleněna do integrovaného povolení, což odporuje principu povolení postihnout celý cyklus výroby včetně dopravy materiálu.Na znečištění ovzduší se podílí i takzvaná sekundární prašnost, která je způsobena zvířením již usazeného prachu. Závody sice mají ve svém areálu usazený prach uklízet, i z podstaty věci to však nelze činit dokonale.Z toho vyplývá, že uvedené provozy jsou zdrojem prachu v řádu stovek tun za rok evidovaných v databázi REZZO 1 a navíc neznámého, ale řádově srovnatelného, množství prachu emitovaného při provozních poruchách, fugitivních emisích a sekundární prašnosti. Provozy jsou ale také zdrojem znečištění dalšími látkami jako například potenciálně karcinogenním benzo(a)pyrenem.Jejich umístění ve městě se špatnými rozptylovými podmínkami tedy není vhodné. Od roku 1990 došlo k významnému útlumu těchto provozů, který by dle mého názoru měl s ohledem na další dopady (ekonomické a sociální atd.) postupně pokračovat. Ať už zrušením některých provozů, v nichž lze emisím prachu a dalších znečišťujících látek zabránit nejhůře, nebo alespoň výměnou používaných surovin (uhlí, surová ruda) za například již hotový koks nebo železné ingoty. Do této oblasti by mohla směřovat i pomoc státu z různých fondů, protože zdravotní důsledky znečištěného ovzduší jsou již jasně prokázány a jejich náklady stát plně hradí. Nezbytným předpokladem pro zlepšení situace je ale důsledné vymáhání plnění povinností plynoucích ze zákona.Lokální topeništěChtěla bych se ale ještě vyjádřit k tomu, že znečišťovatelé často poukazují na to, že jejich podíl na znečištění ovzduší není tak významný jako například domácí vytápění. Není to totiž úplně přesné. Podíl znečištění z domácích topenišť totiž narůstá útlumem výroby. Toto znečištění je navíc technicky snadno odstranitelné. Lze je vyřešit s podporou státu například „kotlíkovými dotacemi“ a bude nutně klesat i s narůstající ekonomickou silou občanů.",
  "datum": "Domov → Komentář19. ledna 2021 v 10.17"
},
{
  "url": "https://denikreferendum.cz/clanek/32203-v-pripadu-otravy-becvy-policie-vysetruje-kdo-dal-deniku-referendum-informace",
  "name": "V případu otravy Bečvy policie vyšetřuje, kdo dal Deníku Referendum informace",
  "perex": "Podezření, že Policie České republiky nevede vyšetřování otravy řeky Bečvy způsobem, jehož primárním cílem je odhalit viníka, postupně narůstalo. Čerstvá zjištění DR dokonce vzbuzují obavy, že Policie ČR přímo spolupracuje s Agrofertem.",
  "text": "↗\nValašskomeziříčská chemička Deza je od první chvíle po otravě řeky Bečvy, jedné z největších ekologických katastrof v dějinách České republiky, z pohledu veřejnosti ústředním podezřelým, i když státní úřady soustavně hovoří o „vyšetřování spousty firem“. Foto Jakub Patočka, DR\nPříslušníci vsetínské kriminální policie v minulém týdnu vyslýchali několik zaměstnanců Dezy. Prohledávali dokonce jejich mobilní telefony — nikoliv však s cílem postoupit s vyšetřováním zářijové ekologické katastrofy na řece Bečvě, ale s cílem vypátrat informátory, kteří poskytli fotografie a další poznatky o havárii na kaustifikační jednotce reportérům Deníku Referendum. Havárie se udála jen několik hodin před otravou řeky Bečvy. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nPočínání vsetínských kriminalistů podtrhlo narůstající pochybnosti DR o úloze, kterou ve vyšetřování ekologické katastrofy Policie České republiky hraje. Současně během uplynulého víkendu telefonoval mluvčí Agrofertu Karel Hanzelka jednomu z místních rybářů, aby jej informoval, že „Deza je z toho venku“. Na dotaz, jak na to přišel, Karel Hanzelka Deníku Referendum sdělil jen to, že může opakovat vyjádření, které poskytl Reportérům ČT: „Deza otravu ryb nezpůsobila. Je to technicky nemožné. Jsme o tom přesvědčeni a jsme přesvědčeni o tom, že se to již prokázalo. Bohužel nemohu hovořit o detailech, protože nás policie zavázala k mlčenlivosti. Žádali jsme policii, aby nás mlčenlivosti zbavila, ale nevyhověla nám.“Vyšetřovatel vsetínské policie Jiří Hovorka v rozhovoru pro Deník Referendum, který v úplnosti přineseme zítra, nezpochybnil, že policie telefony zaměstnancům Deza prohlížela. „Pokud se někdo cítí být poškozen jakýmkoli úkonem, který dělal policejní orgán, může podávat stížnosti,“ řekl DR na přímý dotaz, zda policie prohlížela telefony. Dozorující státní zástupce Petr Bareš v rozhovoru s DR přitom kategoricky vyloučil, že by soud v případu vydal příkaz, který by policii nahlížení do mobilů zaměstnanců Dezy umožnil. Prohlížení telefonů zaměstnanců Dezy Policií České republiky se tedy dělo bez soudního příkazu a bez vědomí dozorujícího orgánu. A mohlo být tedy nezákonné.\nPoznatky redaktorů DR budí podezření, že vsetínská kriminálka ve skutečnosti přímo spolupracuje s Agrofertem, korporací premiéra Babiše, která valašskomeziříčskou chemičku Deza vlastní. Ta je od první chvíle v případu otravy řeky Bečvy, jedné z největších ekologických katastrof v dějinách České republiky, z pohledu veřejnosti ústředním podezřelým, i když státní úřady soustavně hovoří o „vyšetřování spousty firem“. Narůstající pochybnosti o postupu Policie České republikyO tom, že prošetřování otravy řeky Bečvy provází od samého počátku spousta závažných nedostatků, jsme opakovaně psali. Doložili jsme, že státní orgány, zejména Česká inspekce životního prostředí, hrubě chybovaly při zajišťování vzorků, a současně vyvinuly mimořádné úsilí, aby odklonily pozornost k areálu rožnovské Tesly. Řádně nepostupovaly ale ani další instituce jako Povodí Moravy či obecní úřad ve Valašském Meziříčí, který je ovládaný politickým hnutím ANO.\nKomentář●Petr Svoboda\nMáme právo vědět — zvedněte mlhu nad Bečvou\nAť už byl laxní postup při zajišťování vzorků vody, bentosu a uhynulých ryb záměrný, nebo šlo o čirou nekompetenci a chaos, lze jej pokládat za hlavní důvod pro to, že státní úřady odmítají už čtyři měsíce v rozporu se zákonem poskytnout jakékoli informace o své práci na šetření ekologické katastrofy. Konkrétně o tom, kde, kdy a jaké vzorky odebraly a jaké hodnoty v nich naměřily. Úřady evidentně nestojí o to, aby si veřejnost udělala přesný obrázek o jejich práci. Patří se ale také připomenout, že vůbec nejrychleji odebrané vzorky vody z místa ekologické katastrofy, jež zajistili rybáři, Česká inspekce životního prostředí bez využití zlikvidovala.Právě v tomto světle působila opakovaná kategorická prohlášení Policie ČR, že na kauzu Bečva neuvalila žádné informační embargo a že státním úřadům nebrání a nemůže bránit v tom, aby zveřejnily poznatky získané jejich vlastní činností, jako signál, že se vsetínští kriminalisté případ snaží řádně vyšetřit. Na základě nových poznatků DR jsou však tyto naděje otřeseny v základech. Pochyby nicméně narůstaly dlouhodobě. Zaprvé vsetínským policistům trvalo déle než měsíc, než vyslechli rybáře, kteří byli prvními svědky havárie přímo na místě. Někteří z nich nebyli vyslechnuti dodnes. \nReportáž●Patočka, Vlasatá\nOtrávila Bečvu DEZA? Jiné výklady nedávají smysl. Úřady zatloukají a klamou\nZadruhé víme, že vsetínští vyšetřovatelé odrazují občany, kteří jim poskytli v případu jakékoli informace, od toho, aby své poznatky zveřejnili jako soukromé osoby hrozbou několikamilionové pokuty. Taková hrozba ovšem nemá oporu v zákoně. Stalo se tak již v případě občanů, kteří podali trestní oznámení pro podezření na další — zatím neprokázanou — nehodu, která se mohla 20. září v Deze odehrát. Stejně tak vsetínská policie odrazovala i rybáře od zveřejnění jejich poznatků o průběhu otravy a jejích souvislostech.Vyšetřovatel Jiří Hovorka sice Deníku Referendum dokola opakoval, že policie jen osoby podávající vysvětlení poučovala o ustanoveních o mlčenlivosti podle trestního řádu, všichni svědci, s nimiž Deník Referendum hovořil, však věc podávají jinak. Věc pochopili tak, že jim hrozí milionové pokuty, budou-li hovořit o svých poznatcích s médii. Cítili se zastrašení.Zatřetí dozorující státní zástupce Petr Bareš už měsíc po havárii řekl deníku iRozhlas, že v možnost nalézt viníka spíše nevěří: „Šance je vždycky, ale upřímně řečeno, kdybych si měl tipnout, tak dvacet ku osmdesáti.“ Svá slova sice později pro DR revidoval, řekl, že se takto vyjádřit neměl. Nyní je však na místě je připomenout a klást si otázku: indikují, že vyšetřování mělo být od začátku vedenou do autu namísto toho, aby stanovilo, kdo je vinen?Začtvrté, ačkoli jsme už 30. října doložili, proč je z hlediska fyzikálních zákonů prakticky nemožné, aby byl zdrojem otravy takzvaný rožnovský kanál, který se nachází tři a půl kilometru nad prvními uhynulými rybami, vsetínská policie s touto variantou podle několika zdrojů DR nadále pracuje. Údajně na základě testů, kdy sledovala rozptyl barviva, které sama vypustila do řeky. U toho se zastavme, protože je to pro pochopení, v čem a jak policie selhává, zásadní.\n→\nInfografika: Na pěti různých mapách si můžete prohlédnout všechny důležité body oblasti, v níž se příběh otravy řeky Bečvy odehrává... Grafika s podkladem mapy.cz: Vladimír Čičmanec, DR; foto Jakub Patočka, DR\nPolicie podle našich zdrojů tvrdí, že testy s barvivem prokázaly, že i kdyby jed vytekl z takzvaného rožnovského kanálu, zabíjel by až v místech pod Dezou. To je ale v naprostém rozporu s tím, jak řeka v daném úseku vypadá.Zopakujme si, že rožnovský kanál ústí do Bečvy tři a půl kilometru nad místem, kde byly nalezeny první mrtvé ryby. A skutečná apokalypsa nastala ještě o tři sta metrů toku řeky níže pod mostem v Choryni. Mezi rožnovskou výpustí a zdokumentovaným počátkem otravy jsou dva masivní jezy, které vodu důkladně promíchávají. Je zde i několik peřejí.Jakýkoli pokus, který indikuje, že do řeky vnikla látka, která by nejprve život v řece na těchto tři a půl kilometrech nijak nezasáhla, zato pak by po průtoku daleko mírnějším jezem v Choryni rozpoutala peklo trvající po dalších čtyřicet kilometrů toku, je prostě prováděný špatně. Ostatně policie vůbec netuší, jaká látka, v jakém množství, o jaké hustotě a v jakém časovém úseku do řeky vnikla — její pokusy jsou tedy irelevantní, anebo záměrně konstruovány tak, aby odklonily pozornost. Dotaz v daném smyslu vyšetřovatel Hovorka odmítl komentovat. Oldřich Havelka, ředitel firmy EnergoAqua, která spravuje areál bývalé Tesly Rožnov, odkud vede takzvaný rožnovský kanál, ale Deníku Referendum potvrdil, že Policie ČR provoz prověřuje. Vyžádala si pro soudního znalce dokonce údaje za tři roky zpětně.Zapáté, opět hned několik na sobě nezávislých zdrojů DR potvrdilo, že vsetínská policie prověřovala havárii na kaustifikační jednotce v Deze. S cílem prověřit trasu kanalizace, do níž unikla toxická směs z kaustifikační jednotky na fenolce, do ní policie údajně vypustila jakési míčky. Ty měly z kanalizace vyplout v dešťové laguně, kde se zadržuje voda dále používaná v technologických procesech v Deze — tedy nikoliv voda, které se přímo vypouští do Bečvy. Z toho policie vyvozuje, že se toxické látky nemohly dostat do řeky. Pokud se policie skutečně spokojila s takovýmto závěrem, nelze než konstatovat, že se patrně vůbec neseznámila s interním havarijním plánem biologické čistírny odpadních vod Dezy. Píše se v něm mimo jiné: „…odtok uniklých závadných látek (je) prioritně podchycen kanalizační sítí areálu DEZA, a. s. Nejpravděpodobnější možnou cestou havarijního úniku jsou kanalizační výpusti a svody.“To, že policejní míčky vyplavaly v dešťové laguně možná svědčí hlavně o tom, že Deza před policejním vyšetřováním uměla zajistit, aby se tak stalo. Deník Referendum možné cesty, jimiž se mohly toxické látky z Dezy do Bečvy dostat, prověřuje a připravuje na to téma analýzu. Už nyní můžeme říct, že to bylo možné. Nemáme ale k dispozici možnosti, jaké má policie. Tu mohly k důkladnějšímu hledání stop uvnitř podniku vést doklady o tom, že v Deze panuje pracovní kultura tutlání problémů, šlendriánu a „provozních událostí“. Ve veřejných zdrojích se takových dokladů objevuje dostatek. Jinými slovy, kriminalisté měli při vyšetřování Dezy počítat s tím, že její vedení udělalo opravdu vše pro zametení stop a nemá pražádný zájem na řádném vyšetření věci: havárii na kaustifikační jednotce Deza nejprve zatloukla a od jejího odhalení ji bagatelizuje.\nKomentář●Jakub Patočka\nOtevřený dopis policejnímu prezidentovi k vyšetřování otravy Bečvy\nZašesté, vsetínští vyšetřovatelé ani nikdo jiný z příslušníků Policie České republiky dodnes neprojevil zájem o informace, které jim redaktoři Deníku Referendum opakovaně nabízeli, a to i v otevřeném dopise policejnímu prezidentovi, jenž zůstává po čtyřiceti dnech bez odpovědi. Jednalo se o zásadní poznatky, které nemůžeme publikovat, poněvadž je s našimi prostředky, metodami práce a etickými standardy nemáme jak blíže prověřit. Pro kriminalisty, kteří by chtěli případ skutečně vyšetřit, mohly ale být mimořádně užitečné.Zasedmé, když jsme se minulý týden dostavili sami do sídla Policie České republiky ve Vsetíně, abychom ji upozornili na konkrétní silné podezření, které by mohlo vést k objasnění celé kauzy, a to včetně popisu metody, jak je policie může prověřit, vyšetřovatelé odmítli poskytnout šéfredaktorovi Deníku Referendum kopii protokolu, který po něm přitom chtěli podepsat. V bezprostředně následujících dnech pak začali pátrat po tom, kdo ze zaměstnanců Dezy Deník Referendum informoval o havárii na kaustifikační jednotce. Proč tato časová souslednost? Obává se někdo, Deza či snad i sama policie, že se k reportérům DR donesou z těchto zdrojů další informace související s tímto konkrétním podezřením? Měla akce „zakleknutí“ na zaměstnance Dezy účinkovat jako zastrašení zdrojů? Nevyšlo to.Kdyby to vyšetřili, k čemu to bude?Redaktoři Deníku Referendum se pokoušeli zjistit o způsobu, jakým je vyšetřování vedeno a o současných poměrech v české policii poznatky, které by umožnily pochopit, proč vyšetřovatelé nestojí o opakovaně nabízené informace. A také v jakých podmínkách pracují. Zdroj velmi dobře obeznámený s obecnou situací v Policii České republiky nabídl analýzu, kterou je potřeba brát s jistou rezervou, protože se neopírá o konkrétní poznatky o vsetínských vyšetřovatelích, a už vůbec ne o kauze samé, ale přesto má svou hodnotu. Naznačuje, jak se nyní mezi vsetínskými kriminalisty na Hlásence 1516 může o případu „otrávené Bečvy“ přemýšlet.\nAnalýza●Patočka, Vlasatá\nNašel se Babišův syn. Může padnout vláda\nPodle konzultovaného experta vsetínští policisté nemají vůbec žádnou motivaci případ vyšetřit. „Oni vidí, jak se vleče Čapí hnízdo, kde jsou jasné důkazy. Vidí, že Babišovi všechno projde. Okradl Evropskou unii a prošlo mu to. Jel ovlivňovat svého syna Andreje juniora jako svědka ve svém trestním případu. Kdyby to udělal kdokoli jiný, jde okamžitě do koluzní vazby. Ale on ne. Kriminalisté si v této situaci říkají: ‚Dobře, my ukážeme na Dezu, ale co z toho budeme mít? Viníky nepotrestají, a ještě půjdou po nás.‘“Podle citovaného experta žádnou motivaci nedostávají ani od nadřízených. Policejní prezident Jan Švejdar byl jmenován ještě během vládnutí čistě menšinového kabinetu ANO, čili ministrem Metnarem, de facto tedy Andrejem Babišem. „Švejdar Hamáčka samozřejmě nebere vůbec vážně, když něco potřebuje, jde rovnou za Babišem a právě jemu je loajální,“ říká konzultovaný bezpečnostní expert.Co to znamená pro případ Bečva? „Nemyslím si, že policejní prezident rovnou říká: ‚Kluci, zameťte to pod koberec.‘ Ale stejně tak neříká: ‚Vyšetřete to, padni, komu padni. Je to zásadní, veřejností sledovaná kauza!‘ Nejspíš říká něco takového: ‚Hoši, je to politická kauza, tak opatrně, jo?‘ Stručně řečeno, nijak je nemotivuje a spíš posílá signály, ať si dávají pozor,“ uzavřel svou úvahu znalec policejního prostředí.Agrofert a ANO mají v sázce skoro vše Z případu otrávené Bečvy se stalo politické téma, svým významem dokonce dalece přesahující vlastní zločin otrávené řeky. V tom se už dnes podobá kauze Čapí hnízdo. Premiér Andrej Babiš ve věci nasadil nemalý díl své osobní prestiže. Poslanci Blahovi (ODS), který poukázal na podezření vůči Deze, při interpelacích doporučil, ať si nechá změřit IQ. V totožné diskusi hrubě napadl i Deník Referendum, což bude řešit v občansko-právním sporu soud. \nZpráva●Redakce DR\n„Brabec a ČIŽP, demisi“. Valašské Meziříčí demonstrovalo za svou Bečvu \nNaproti tomu se téma stalo dalším bitevním polem pro Babišovy kritiky — ve Valašském Meziříčí se konají pravidelné demonstrace. A heslo Deníku Referendum #BečvaNevyšumí promítala největší současná česká občanská iniciativa Milon chvilek pro demokracii na Karlův most.Opoziční poslanci opakovaně téma zařazují na pořad jednání Sněmovny. A je vysoce pravděpodobné, že budou-li k tomu mít munici, budou chtít vyvozovat důsledky minimálně vůči vedení České inspekce životního prostředí a ministerstva životního prostředí. Ministr životního prostředí Richard Brabec, bývalý ředitel jiné chemičky Agrofertu a majitel stranického průkazu číslo 002 v politickém hnutí ANO, je pro Babiše nepostradatelným spojencem. Současně jeho chování vzbuzuje vážné podezření, že o věci ví mnohem víc, než je mu milé, a než by kdy chtěl říct.Deza přitom není ledasjaký podnik v Babišově holdingu. Předseda jejího představenstva Zbyněk Průša je také předsedou představenstva Agrofertu. A člen představenstva Deza Pavel Pustějovský je valašskomeziříčským poslancem politického hnutí ANO. Deza je srdcem politicko-ekonomického holdingu ANO-Agrofert.V letošním osudovém volebním roce by usvědčení Dezy z toho, že Bečvu skutečně otrávila ona, mohlo být pro Babišův holding těžkou ranou. Celá mašinérie Agrofertu, který už od roku 2013 prostřednictvím politického hnutí ANO přebírá moc nad některými klíčovými složkami veřejné správy, tak má nepochybně za stěžejní prioritu, aby se Dezu podařilo z podezření vysekat: protože jen zahrát věc do autu by už teď patrně nestačilo.Za nejpravděpodobnější příčinu otravy řeky dnes provoz Dezy — po zveřejnění informací o ututlané havárii — považuje značná část veřejnosti, která případ sleduje. A reakce Agrofertu ostatně takové podezření zatím spíše posilovaly.Stížnost GIBS, podnět Nejvyššímu státnímu zastupitelstvíDeník Referendum podá podnět Generální inspekci bezpečnostních sborů k prošetření postupu vsetínských kriminalistů. Jakkoli také o nezávislosti GIBS máme pochybnosti, protože podle našeho přesvědčení nebylo náhodou, že Andrej Babiš vyvinul tak mimořádné úsilí, aby se zbavil jejího předchozího ředitele, přece jen pokládáme stále za správný přístup občanů demokratického státu dávat institucím příležitost osvědčit se.\nReportáž●Patočka, Vlasatá\nOdhaleno: V den otravy Bečvy se v Deze stala havárie. Proč zůstala utajena? \nSoučasně se obrátíme na Nejvyšší státní zastupitelství se souborem podnětů, které by podle nás Police České republiky měla prošetřit a které jsme chtěli až do minulého týdne sdělit kriminalistům ve Vsetíně. Nyní je ale podle nás zapotřebí prověřovat i kriminalisty ve Vsetíně. Své poznatky předáme rovněž vybraným poslancům a senátorům. Jsme přesvědčeni, že možné zneužití institucí veřejné správy k privátním zájmům premiéra, jakkoli by v principu nebylo ničím novým, by v daném případě představovalo zcela mimořádné ohrožení samých základů demokratického státu. A pro všechny instituce, které se na vyšetřování případu podílejí, máme v daném kontextu zásadní informaci: letos se budou konat volby. Co to může znamenat z hlediska prověřování legality účinkování každé jedné státní instituce od České inspekce životního prostředí přes státní zastupitelství až po Policii České republiky, lze nyní dobře studovat na Slovensku. Máte-li další podrobnosti k případu, můžete se s nimi obrátit na naše zabezpečené emaily: zuzana.vlasata@protonmail.com, jpatocka@protonmail.ch.",
  "datum": "Domov → Analýza19. ledna 2021 v 8.00"
},
{
  "url": "https://denikreferendum.cz/clanek/32202-pirati-z-more-do-stanu",
  "name": "Piráti: z moře do stanu?",
  "perex": "Autor jako jeden ze zakladatelů České pirátské strany vysvětluje, proč část členů nesouhlasila s předvolební koalicí se Starosty a nezávislými: obává se, že strana až příliš snadno obětovala svůj aktivistický charakter.",
  "text": "↗\nJaké dopady může mít těsné spojení se STAN pro Pirátskou stranu — svébytnou komunitu budovanou přes deset let — a proč vlastně muselo nastat? Foto FB Česká pirátská strana\nKdyž v roce 2009 ohlásili čeští Piráti vstup na politickou scénu, zněl jejich slogan: „Internet je naše moře.“ Po dvanácti letech existence strany přichází změna, vize nekonečného oceánu se smrskla na stanový tábor na kousku pevniny, kde budou mít své jisté, možná i premiéra.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVětší část Pirátů dala vale dobrodružství a rozhodla se přistát u břehu. A to přesto, že jim hrozí, že o své lodě přijdou a na žádné moře již nikdy nevyplují. Vidina získání pokladu v podobě možného vládnutí nad kusem pevniny, který si říká Česká republika, převážila. Objevování nových světů se odkládá na neurčito.Výsledek vnitrostranického referenda Pirátské strany, ve kterém se hlasovalo o schválení předvolební koalice se Starosty a nezávislými, byl jednoznačný. Téměř osmdesát procent hlasujících členů koalici schválilo, jen přibližně dvacet procent bylo pro jiné varianty, které zahrnovaly další projednávání či rovnou zamítnutí. V první kole bylo možno hlasovat pro všechny varianty postupu, nadpoloviční většinu získala jen podpora koalice. Účast byla vysoká, hlasovalo přibližně osmdesát procent členů strany. Běžná hlasování mívají účast zhruba poloviční.Spolupráci obou subjektů tak již nic nebrání a naplno se rozjede předvolební mašinerie. Jaké dopady však může mít toto těsné spojení pro Pirátskou stranu — svébytnou komunitu budovanou přes deset let — a proč vlastně takové spojení muselo nastat?Do historie a zase zpátkyLépe pochopit dnešní vývoj můžeme, když se vydáme do minulosti po jedné linii. Vrátit se musíme až na začátek roku 2012. V celé Evropě probíhaly protesty proti mezinárodní obchodní dohodě ACTA, která mimo jiné hrozila zavedením cenzury na internetu. „ACTA se netýká pouze pirátů, ale celé společnosti,“ prohlásil jeden ze členů hackerské skupiny Anonymous. Hackeři, kteří v minulých dnech napadli například webové stránky ODS, slíbili premiérovi Petru Nečasovi (ODS) příměří, pokud dohodu důrazně odmítne, psaly tehdy Lidové noviny.Pirátská strana stála v čele protestů, dařilo se jí aktivizovat tisíce lidí, demonstrace probíhaly nejen v Praze, ale i v dalších českých a moravských městech. Vláda pak skutečně pod tlakem protestů ratifikaci dokumentu pozastavila a celá dohoda spadla v Evropě ze stolu. Podobný odpor provázel i další pokus o omezování práv evropských občanů při snaze prosadit další obchodní dohodu TTIP. Nebyly ale již tak intenzivní. Důvodem byl mimo jiné rozkol v Pirátské straně, který vyvrcholil na konci roku 2012 a který jí připravil o původní drajv a jednotné směřování. Strana se několik měsíců zmítala ve vnitrostranickém sporu a konflikty byly poznamenány i následující etapy. Vedení strany se podařilo zpacifikovat stranický odpor z různých pozic teprve až v roce 2017, kdy Piráti vstoupili do Sněmovny. Tehdy překvapivý úspěch zdůvodnil Mikuláš Ferjenčík i tím, že vedení během kampaně poprvé nemuselo řešit intenzivní vnitrostranickou kritiku. Potlačení kritických proudů si ovšem vybralo svou daň, například ústup od aktivistických prvků, včetně pořádání demonstrací. Převládl směr, který začal Piráty formovat především jako seriózní politickou sílu postupně zbavovanou všech možných kontroverzí. Do Sněmovny tak už všichni napochodovali poslušně v oblecích, punc punkovosti navozoval už jen předseda Ivan Bartoš s dredy, případně zmíněný Mikuláš Ferjenčík evokujících s vousy a dlouhými vlasy Sandokana nebo některé piráty z Karibiku.Ústup od aktivistických metod, což v uniformních českých zemích znamenalo i omezení veřejných akcí typu demonstrace či podobných, předznamenal stav, kdy strana začala postupně ztrácet svůj protestní potenciál a začala se zařazovat do ustáleného politické establishmentu. Vězeňský autobus z kampaně 2017 tak sice marketingově provokoval, ale své ostré pouliční zuby strana již dávno ztratila a svým způsobem šlo jen o předvolební divadlo. Piráti ztratili schopnost veřejné mobilizace a zůstala jim jen mobilizace volební. Když pak na politickou scénu vtrhla mladá krev Milionu chvilek pro demokracii, změna byla završena. Pirátský proud samozřejmě nelze redukovat na „pražskou kavárnu“, která je základnou Milionu chvilek. Přesto nelze tvrdit, že by se nenašlo téma, které Piráti mohli uchopit a podpořit ho hlasem z ulice, podobně jako to učinili odpůrci prezidenta Zemana a premiéra Babiše. Nabízelo by se například nedostupné bydlení či exekuce. Na masové veřejné akce již ovšem není strana několik let nastavená, převládl v ní expertní přístup politických profíků usazených ve svých funkcích a klasická politická práce. Trpkým plodem tohoto přístupu je pak dnešní situace, kdy obava z konkurence hnutí Milion chvilek, respektive jeho bývalého lídra Mináře a jeho snahy vstoupit do politiky, byla jedním z opakovaných argumentů proč se Piráti museli spojit se Starosty. Jedna parlamentní karta selhalaDůvodů, proč Piráti právě v opozici neposilovali výrazněji, je samozřejmě více. Dominuje jim však hlavně sázka na jednu parlamentní kartu. Pro vedení strany byla parlamentní práce i její prezentace hlavní prioritou a další oblasti strany se zanedbávaly či se jim nevěnovala dostatečná pozornost. V prvním roce po nástupu do Sněmovny šlo ještě pochopit, že následující komunální volby 2018 nebudou žádná hitparáda, po výsledcích evropských voleb měla však již jít shovívavost stranou. Piráti v nich skončili až na třetím místě, za ANO a ODS. Pro mladou progresivní sílu, navíc jasně proevropsky orientovanou, to nebyl dobrý výsledek. Přesto byl oslavován jako vítězství. Šlo přece jen o posílení. Tři piráty, tedy dva piráty a jednu pirátku, v europarlamentu ještě žádná země nikdy neměla. Kritická reflexe se ve straně nekonala.U evropských voleb hrál roli ještě jeden podstatný faktor, a to opět vnitrostranické soupeření a spory, které sice naplno vybuchly až na podzim 2019. Výsledek eurovoleb ovšem poznamenaly. Napětí bylo patrné již v závěru roku 2018 v podobě konfliktu mezi Republikovým výborem a místopředsedou Jakubem Michálkem. Michálek prohlásil, že volby do EP jsou pro Piráty nejméně důležité volby, v reakci na to Republikový výbor přijal usnesení, které důležitost voleb do Evropského parlamentu naopak potvrdilo. I z této epizody je vidět, že pro hlavní čtveřici vedoucích pirátů (Bartoš, Richterová, Michálek, Ferjenčík) byla a je hlavní prioritou Sněmovna. A to i za cenu toho, že jiným druhům voleb není věnovaná dostatečná pozornost ani finanční prostředky ani další zdroje. Místo snahy vyhrávat každé volby a dát do nich vše, byl zvolen opatrnější postup — šetřit maximum zdrojů především na volby sněmovní. I tento přístup vedl k ne zcela přesvědčivým výsledkům v loňských krajských volbách, nemluvě o volbách senátních, v nichž mají Piráti výsledky vůbec nejhorší.Podobně by se dalo pokračovat, pokud bychom podrobněji rozebírali další oblasti strany, ať by šlo o celkovou strategii, priority a způsob uchopení parlamentní politiky, ale například i o úroveň a intenzitu vnitrostranické komunikace a kultury, personální záležitosti, problematiku nabírání, ale i vzdělávání či nevzdělávání nových členů, podpory krajů a regionů, systému kontrolních mechanismů a tak dále. Stručně řečeno strana v daném období nevyužila naplno svůj potenciál a prostor, který získala po svém úspěšném vstupu do sněmovny. Proto jejímu vedení před dalšími volbami nezbývalo téměř nic jiného než se vypomoci účelovým spojenectví s jiným politickým subjektem. Zvláště když tomu česká mainstreamová média i běžné voličstvo — zdá se — tleská.Navázání těsné koaliční spolupráce s další politickou stranou, která má také řadu svých specifických problémů, může na nějaký čas naznačená rizika potlačit, ale i zesílit. Volební výsledek rozhodne také o tom, zda Piráti doplují až do vlády nebo získají další čas na opravu své flotily, která není v nejlepším stavu. Každopádně je třeba mít na paměti, že plavba do vládních pozic, by také mohla být plavbou poslední.",
  "datum": "Domov → Komentář18. ledna 2021 v 19.49"
},
{
  "url": "https://denikreferendum.cz/clanek/32212-vysetrovatel-otravy-becvy-jiri-hovorka-jste-prvni-novinar-se-kterym-mluvim",
  "name": "Vyšetřovatel otravy Bečvy Jiří Hovorka: Jste první novinář, se kterým mluvím",
  "perex": "V rámci snahy zjistit, proč Policie České republiky vyšetřuje, kdo poskytl Deníku Referendum informace o havárii na kaustifikační jednotce v Babišově chemičce Deza, se nám podařilo pořídit rozhovor s jedním ze vsetínských vyšetřovatelů.",
  "text": "↗\nRedaktoři DR se pokoušeli sdělit informace Policii ČR opakovaně, naposledy se v minulém týdnu vypravili za vyšetřovateli do Vsetína osobně. Foto Mapy.cz\nProč vyšetřujte, kdo poskytuje Deníku Referendum informace z Dezy?Proč vyšetřujeme, kdo vám poskytuje informace z Dezy?Přesně tak.Dobře. My… Řeknu to jinak: cokoli policejní orgán prověřuje, je neveřejné. Většinou takové věci děláme na základě nějakých podnětů. Dokud policejní orgán nějaký podnět neprověří, ať je to anonymní nebo je pod tím přímo někdo podepsaný, tak my k tomu nic nesdělujeme. A prověřujeme dle zákona, ať už je to zákon o policii nebo podle trestního řádu.Rozumím, a když tedy mluvíme o tom, že postupujete podle zákona, tak vy prosím pěkně máte soudní povolení k tomu, abyste lidem prohlíželi telefony?Jak to myslíte „soudní povolení“?Tak vy přece nemůžete lidem nahlížet do telefonů, pokud to nemáte povoleno od soudu.To nevím, o čem mluvíte. Musíte se podívat do trestního řádu, k čemu a jak potřebujete trestní příkaz. A trestní řád to jasně stanoví. Beru to tak, že nevíte, co se dělo. Nemůžu odpovídat na nic, co se týká přípravného řízení. Znovu opakuju: to je neveřejná fáze trestního řízení, až dokud to nedojde k soudu. Nemůžu vám sdělovat, jaké úkony jsme dělali, kde jsme je dělali, jaký byl zákonný důvod. Tyto stížnosti buď můžete podat k danému policejnímu orgánu, popřípadě je můžete podat dozorujícímu státnímu zastupitelství, které posoudí postup policejního orgánu dle trestního řádu, anebo popřípadě pokud je to činěno podle zákona o policii, tak podle něj. Teď je otázka, koho se to mělo týkat.\nReportáž●Patočka, Vlasatá\nOdhaleno: V den otravy Bečvy se v Deze stala havárie. Proč zůstala utajena? \nMy víme o několika lidech, kterým jste prohlíželi telefony a hledali jste v nich, zda nám telefonují, a hledali jste v nich, zda v nich mají fotografie havárie na kaustifikační jednotce v Deze 20. září. Takže bych chtěl vědět, na základě jaké zákonné legitimace jste to dělali.Říkám, že to nemohu komentovat. Nemohu se k tomu vyjadřovat. Jak jsem řekl, přezkum může provést dozorující státní zástupce, nebo nadřízený nebo odbor vnitřní kontroly daného útvaru, respektive krajského ředitelství u nás. Obecný postup znám. Zajímá mě, proč jste to dělali, z jakého titulu.To vám nemůžu říct. Zase bych komentoval nějaký úkon policejního orgánu, což v současné chvíli nemohu. Nebudu se k tomu vyjadřovat. Z jakého trestného činu jsou podezřelí lidé, kteří mluví s novináři?Vy se mě pořád snažíte natlačit do něčeho takového… Říkám vám, že nebudu komentovat jakýkoli úkon, který proběhl nebo který se chystá ze strany policejního orgánu. Nemůžu.My se už tři měsíce snažíme policii nabídnout informace nad rámec toho, co jsme publikovali, a do této chvíle nám nikdo z vyšetřovacího týmu nezavolal, neobrátil se na nás… Můžete mi vysvětlit proč?Proč… Dívejte, od začátku jsem udělal x úkonů. Udělal jsem tolik hodin navíc… Bavíme se o úkonech, kdy prověřuju podněty anonymů, občanů, popřípadě jiných orgánů. My prověřujeme horem spodem, když to tak řeknu. \nKomentář●Jakub Patočka\nOtevřený dopis policejnímu prezidentovi k vyšetřování otravy Bečvy\nRozumím. Ale proč dáváte přednost anonymním podnětům před tím, když vám jako novináři nabízíme, poté, co jsme publikovali spoustu věcí, které vyšetřování nesporně posunuly dopředu, že vám řekneme, co víme navíc a co by pro vás mohlo být užitečné?Podívejte se, pane Patočko, vy jste jednak novinář, ale jednak jste občan České republiky. Jednoznačně je stanoveno: pokud občan České republiky disponuje informacemi o možném spáchání trestného činu a není vázán mlčenlivostí, kterou by mu upravoval jiný zákon, je povinen takové informace poskytnout policejnímu orgánu. Takže řeknu to takto: pokud byste disponoval informacemi, které by byly důležité pro trestní řízení, a to jakékoli — nejen Bečvu, ale případně i jiný případ —, vyvstává vám povinnost tyto informace poskytnout.No a jak jinak jsem to měl prosím vás udělat než tak, že jsem vám zavolal na vaše pracoviště, na vrátnici služebny vsetínské policie, na Hlásenku, nechával jsem tam opakovaně svoje telefonní číslo, oni mi tam vždy řekli, že se mi vyšetřovatelé ozvou, ale nikdo se mi nikdy neozval…Dívejte, až dnes jsem dostal informaci o tom, že jste volal. Pokud vím, minule jste podával vysvětlení podle 150/6 trestního řádu a tam jste mohl uvést veškeré skutečnosti, které vám byly známé. Rozumím, rozumím… podívejte, mám přímo nahrané, kdy vám do Vsetína volám na vrátnici služebny a nechávám tam telefonní číslo, ať mi zavoláte zpět. A nikdy to nikdo neudělal. Poprvé jsem tam volal v říjnu. To je možné, ale za sebe vám říkám, že poprvé jsem dnes dostal SMS zprávu od kolegy a následně jsem si s ním volal a posílal mi na vás kontakt. Mezitím jste mi volal vy, jinak bych samozřejmě volal já. A kdybych nechtěl, tak vám ten telefon — mezi námi — nezvednu. Samozřejmě, však jste volal zpátky. Vážím si toho, že jste mi zavolal. A můžete mi prosím vás říct, o co policie, vůči lidem, kteří jí přinesou nějaké svědectví, opírá nárok, aby tytéž informace už nesdělovali veřejně nikde dál? Proč jim policie říká, že takové informace nemohou publikovat pod hrozbou pokuty?Můžete mi otázku prosím položit znovu?Ano, ano. Nám x lidí, kteří policii poskytli nějaké informace, zejména tedy rybářů a dalších svědků, říká, že policie jim potom telefonuje a říká jim, že nesmí totožné informace pak už sdělovat nikde veřejně. A to pod hrozbou pokuty. O co to opíráte?Dívejte, máme klasický trestní řád, kde je takzvaná mlčenlivost o poskytování informací, které jsou součástí trestního řízení. Všichni jsou o tom poučováni. Je to standardní postup. To je jedna věc. Druhá věc je přístup k informacím podle sto šestky o svobodném přístupu k informacím. Tohle vůči nám nikdo nevznesl. Ale v tom zákoně je dáno, že povinní nemohou dávat informace o trestním řízení v přípravné fázi. Musel bych si to najít přesně, abych vám to ocitoval. To si nerozumíme. To jsem po vás vědět nechtěl a jako novináři to samozřejmě máme nastudované. Mně jde o něco jiného. Nemluvím o institucích, ale o soukromých osobách, občanech, kteří vám o své vůli dobrovolně poskytnou informace, a vy jim potom říkáte, že tytéž informace nemohou poskytnout novinářům, a to pod hrozbou milionové pokuty. Proč to děláte?To se podívejte do ustanovení trestního řádu. Oni jsou poučováni o takzvané mlčenlivosti. Tam je pokuta jeden milion pro fyzickou osobu, pokud tyto povinnosti poruší, a pět milionů, pokud tyto povinnosti poruší veřejně, například rozhlasem, televizí, internetem a tak dále…Ano. Ale to se vztahuje na informace, které se člověk dozví od policie, nikoli na informace, které policii sám poskytne. Ještě vám to řeknu jinak: každá osoba je poučena dle těchto ustanovení. Nesmí sdělovat informace o průběhu trestního řízení pod pokutou jednoho milionu, popřípadě pěti milionů. A už bych se opakoval. Opakoval, opakoval. Ale problém je v tom, že vy tohle ustanovení vykládáte extenzivním způsobem, který zákonu neodpovídá. To ustanovení je samozřejmě velmi dobře míněno tak, aby chránilo vyšetřování……Pane Patočko, řeknu vám to takhle, protože si naprosto nerozumíme. Pokud by osoby od nás měly zakázáno informovat novináře, nemyslíte si, že už s každým z těch, který mluvil u vás, nebo v jiných článcích, popřípadě vystupoval v televizi, by bylo zahájeno správní řízení? Nevím, co je to za šum, že my jsme někomu zakázali poskytovat informace novinářům. Ne, my jen všechny poučujeme o trestním řádu.Dobře. Rozumím. Na druhou stranu, my se dozvídáme z různých stran, že policie sama zase tak úplně nějakou mlčenlivost nedodržuje. Takže nám říkají kolegové novináři i další lidé v místě, že policie na základě svých pokusů stále nevyloučila, že by viníkem mohl být areál v Tesle. Tohle je pravda?Dívejte, pane Patočko, zase se mě ptáte na průběh přípravného řízení. Nemohu vám to komentovat.No dobře, ale proč to potom vaši kolegové nebo vy osobně říkáte jiným lidem?Nevím o tom, že bych někde poskytoval tyto informace. K těm pokusům: vy víte, jaký objem, jaké tekutiny, jaké hustoty a v jakém časovém úseku do řeky vnikl?Dívejte, ukončím s vámi hovor, protože se mě ptáte na průběh trestního řízení. Už na začátku jsem vám řekl, že i kdybych chtěl, tak vám k tomu nemůžu sdělovat informace. Pokud tyto otázky máte, v rámci sto šestky si je podejte k našemu policejnímu orgánu. A dobře víte, že vám policejní orgán podle sto šestky odpoví. Tím potom můžete disponovat. A proč tedy ty věci říkáte jiným novinářům?Co prosím?Proč tedy ty věci říkáte jiným novinářům?S žádnými novináři jsem nemluvil.\nReportáž●Patočka, Vlasatá\nOtrávila Bečvu DEZA? Jiné výklady nedávají smysl. Úřady zatloukají a klamou\nNeříkám, že vy osobně, ale kolegové novináři nám říkají, že vyšetřovatelé jim potvrdili, že nadále prověřují areál bývalé Tesly na základě pokusů, které si prováděli s fluorescenční kapalinou.Vy jste první novinář, s kterým se o tom bavím. Nevím o tom, že by se o tom někdo jiný z týmu bavil s nějakými novináři. Takže na to nejsem schopný odpovědět. Takovou informací nedisponuju, nevím o ní. Jsou to otázky, které nejsem schopný zodpovědět, můžete je položit policejnímu orgánu. Zabývat se jimi nebudu, protože mi to nepřísluší. Jsem policejní orgán, který se zabývá prověřováním konkrétní trestné činnosti.Rozumím, tak vám v tom přeju hodně štěstí a kdybyste měl pocit, že vám k tomu můžeme něco důležitého říct, tak se ozvěte. Pokud něco máte, můj mail je veřejný.Můžete mi tedy říct váš mail? Sám ho totiž neznám.Služební? Samozřejmě. Bez diakritiky: jiri.hovorka3@pcr.cz. Trojka číslem, nikoli slovem.Ano, ano, mám to.To je můj oficiální služební mail, tam mi můžete posílat podněty, jakým způsobem uznáte za vhodné. Když to budou věci, na které mi nepřísluší odpovídat, nebo k tomu nejsem oprávněn, tak jsem samozřejmě schopný předat je dál klasickým služebním postupem. Víc vám nemohu říct. Prověřujeme všechny možné podněty, jak jsem vám řekl, od anonymů, od orgánů, od organizací, takže jestli něco máte, bez problémů mi to můžete napsat, my to prověříme. A můžete mi prosím vás říct, jestli prověříte to, s čím jsem tam u vás byl minulý týden v úterý?To už mám dávno prověřené.JAKUB PATOČKA\nTak, proč veřejně policii nepodpoří v tom, aby vyšetřovala nezávisle na Babišovi, Brabcovi, Agrofertu, apod. Anebo se už připravuje na koalici s ANO, kterou \"geniálně\" vymyslel Zeman a bude se třást, aby se na nějaké kandidátce ANO dostal alespoň na poslední volitelné místo?",
  "datum": "Domov → Rozhovor20. ledna 2021 v 10.38"
},
{
  "url": "https://denikreferendum.cz/clanek/32198-predvolebni-spoluprace-cssd-a-zelenych-aliance-s-riziky-a-limity",
  "name": "Předvolební spolupráce ČSSD a Zelených? Aliance s riziky a limity",
  "perex": "Sociální demokraté a Zelení uvažují o vytvoření předvolební aliance. Jaké důvody vedou strany za jednací stůl? Shodují se alespoň v základních programových otázkách? Může oranžovo-zelený blok přilákat nové voliče? A co od něj lze očekávat?",
  "text": "↗\nSociální demokraté i Zelení hledají partnery pro nadcházející sněmovní volby. Vznikne rudo-zelená, respektive oranžovo-zelená aliance? Foto Pixabay\nBlížící se volby do Poslanecké sněmovny se nesou v duchu spojování politických stran. Nejprve vznikla trojkoalice občanských demokratů, lidovců a TOP 09, později se na spolupráci domluvili Piráti a Starostové a nyní o vytvoření předvolebního bloku jednají i sociální demokraté se Zelenými. Co je k rozhovorům o možném společném postupu vede? Shodují se partaje alespoň na základních programových otázkách? A co lze od takového uskupení očekávat? \nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nRozhodnutí, že se nejstarší česká politická strana pokusí vytvořit volební alianci, přijalo před několika dny její širší vedení. „Sociální demokracie bude vyjednávat s odboráři, nezávislými odborníky, regionálními hnutími a případně i dalšími subjekty, k nimž máme programově blízko,“ uvedla Jana Maláčová (ČSSD). „Musíme se více otevřít, pozvat ke spolupráci přirozené partnery, třeba Zelené,“ doplnil Tomáš Petříček (ČSSD).„Pokud jde o mě,“ navázal Lubomír Zaorálek, „umím si otevření našich kandidátek lidem z dalších stran anebo odborů představit. Jednak bychom ukázali, že nejenom pravice se umí spojovat a že zájmy pracujících, studentů anebo rodin s dětmi hájí více organizací připravených ke spolupráci. Jednak může jít i o dobrou přípravu na komunální volby za rok a půl,“ vysvětil s tím, sociální demokracie, má-li se vrátit do řady zastupitelstev, bude partnery potřebovat.\nAnalýza●Jan Gruber\nPiráti a Starostové půjdou do voleb společně. Přidat se chtějí i Zelení\nZelení, kteří se rovněž rozhlížejí po potenciálním koaličním partnerovi, ovšem před týdnem oznámili, že by se rádi připojili ke spojenectví Pirátů a Starostů. Jelikož je nepravděpodobné, že o ně noví spojenci budou stát, musejí hledat dál. Varianta spolupráce se sociálními demokraty nicméně ve vnitrostranické anketě obsadila až třetí místo za zmíněným liberálním blokem a novým hnutím bývalého předsedy spolku Milion chvilek pro demokracii Mikuláše Mináře Lidé PRO.„Nejdále jsme byli v jednáních s Piráty a Starosty, kde jsme se bavili o podpoře jejich projektu výměnou za zhruba dvě volitelná místa na jejich společné kandidátce. Brzo bychom snad měli mít jasno, jak se k nabídce postaví,“ řekl Michal Berg (SZ). „Pokud nás odmítnou, tak to zřejmě většinu členské základny nepotěší, ale zintenzivníme jednání s dalšími subjekty,” dodal.Spojenectví: Obrana před pádem do politické bezvýznamnosti?Důvody pro budování předvolebních bloků jsou u obou stran v zásadě totožné. Sociální demokracie se v průzkumech voličských preferencí dlouhé měsíce pohybuje kolem pětiprocentní hranice nutné pro vstup do Sněmovny, a proto hledá způsoby, jak posílit a nepropadnout se do politického zapomnění. Pro Zelené je pak spolupráce s dalšími subjekty jedinou cestu, jak se do dolní komory Parlamentu po jedenácti letech vrátit, neboť jim podporu deklaruje jen zhruba jedno procento voličů.Výsledky měření ovšem nelze jednoduše sčítat. Vytvoření koalice, nebo jiného spojenectví s sebou nese nemalé transakční náklady. Zjednodušeně řečeno: Část lidí, kteří stále ještě ve volbách hlasují pro sociální demokracii, by ji kvůli spolupráci se Zelenými nevolila; a naopak. Například „odpad“ v případě koalice tradičních pravicových stran sociologové odhadují na jeden a půl procenta a přibližně stejný odliv podporovatelů očekávají i v případě druhého opozičního bloku.\nSloupek●Jan Gruber\nMilion chvilek pro reformu volebního systému\nVedle ztráty přízně části voličů s sebou vytvoření předvolební aliance nese další těžkosti. Jelikož český volební systém — coby dědictví smluvně-opozičních časů — nediskriminuje jen menší volební strany, ale také koalice — uskupení tvořená dvěma subjekty musejí získat alespoň deset procent hlasů, což je pro sociální demokraty i Zelené s ohledem na jejich stávající kondici až příliš ambiciózní cíl —, budou strany nuceny hledat jiné modely spolupráce.Ty se nabízejí dva: vznik volební strany, nebo začlenění zástupců Zelených na kandidátky sociální demokracie. Oba však mají svá rizika. Ustavení nového subjektu vyžaduje nejen čas a jisté úsilí, ale také notnou dávku vzájemné důvěry, neboť by to bylo právě jeho vedení, které by oběma stranám rozdělovalo státní příspěvky za mandáty. Současně by takový subjekt musel odolávat případným nařčením, že vznikl účelově, aby se sociální demokraté a Zelení vyhnuli zvýšenému volebnímu prahu.Pokud jde o druhou variantu, ta je nebezpečná zejména pro Zelené. Platí pro ně totéž, co jsme již dříve psali o snahách TOP 09 integrovat se do bloku s dalšími pravicovými subjekty. Strana, jež se naposledy podílela na vládě Mirka Topolánka (ODS), se v nadcházejících volbách těžko vrátí do Sněmovny bez spojence, na druhé straně ji takováto strategie může do budoucna poškodit a výhledově i zlikvidovat, neboť se zneviditelní její značka a ukáže se, že není s to fungovat samostatně.Zelení by navíc mohli dopadnout podobně jako v loňských krajských volbách, kdy se společně se sociálními demokraty ucházeli o podporu voličů v Královéhradeckém a Zlínském kraji. Ačkoli na Královéhradecku byla kandidátka tvořena paritně, do zastupitelstva jejich zástupci nepronikli. Mandáty — celkově čtyři — díky preferenčním hlasům získali pouze reprezentanti menší z vládních stran. Například Jan Birke (ČSSD) skočil z pětadvacátého na druhé místo.Program: Shoda na papíře, nebo i v politické praxi?„Pokud jde o Zelené, programově jsme si velmi blízko a rozcházíme se spíše v důrazech na různá témata,“ shrnul míru programové shody jeden z hlavních zastánců spolupráce Michal Šmarda (ČSSD) v rozhovoru pro Info.cz. Důležité je ovšem zdůraznit, že blízkost obou stran vyplývá zejména z toho, že poslední zelený program vznikal za předsednictví Matěje Stropnického (nestr.) a obsahoval řadu levicových témat. Naopak programový dokument partaje sídlící v Lidovém domě mnoho zelených aspektů nezahrnoval.Obě strany se navíc zásadně rozcházejí v pohledu na některé kulturní otázky, ať už se jedná o uzákonění sňatků stejnopohlavních párů, přístup k cizincům a migrantům nebo ke genderové problematice. Zatímco Zelení svatby gayů a leseb podporují, nově příchozí do České republiky nechápou jako hrozbu a dbají o vyrovnané zastoupení žen a mužů nejen ve vedení strany, ale také na kandidátních listinách, sociální demokraté zastávají většinově zcela opačné pozice.\nKomentář●Václav  Láska\nNový stavební zákon? Jako by si Kajínek s Rathem napsali trestní zákoník\nJestliže manželství pro všechny schvaluje alespoň část zástupců nejstarší české strany, v dalších zmíněných oblastech se objevují značné rozpory. Sociální demokraté soustavně prosazují zpřísňování cizineckého i azylového zákona, někdy i za hranice ústavnosti — jak tomu bylo v minulém volebním období. A současně si na posledním sjezdu schválili úpravu stanov, ze které vypadaly i slabé kvóty. Ty ostatně delegáti málem zrušili již dříve, napoprvé je ale zachránila nízká účast při hlasování.Další rozdíly lze vyčíst z politické praxe. „Jako závažnou hrozbu vnímáme betonářskou lobby i stavbu průplavu Dunaj-Odra-Labe, kterou prosazují nezodpovědní politici. Tato stavba svým provozem ekonomicky zatíží budoucí generace, omezí rozvoj obcí, rozvrátí vodní režim a navíc nenávratně zničí mimořádně cenná přírodní území,“ psali Zelení ve volebním programu. Vláda Andreje Babiše (ANO), jejíž je sociální demokracie součástí, naopak realizaci megalomanského projektu podpořila.Rozpor mezi oběma stranami panuje rovněž v oblasti péče o krajinu a životní prostředí. Zatímco Miroslav Toman (ČSSD) prosadil zařazení jednadvaceti nových lokalit mezi oblasti, kde mají v budoucnu vzniknout přehrady coby nástroje pro zvládání klimatické krize, zejména sucha, Zelení v souladu s ekology takovým opatřením oponují. Společně argumentují, že mnohem levnějším a účinnějším řešením je obnova tůní, mokřadů a lužních lesů, které navíc neomezí rozvoj blízkých obcí.Strany se neshodnou ani v oblasti energetiky, respektive v přístupu k výstavbě nových jaderných bloků. Zelení dlouhodobě požadují uzavírání jaderných elektráren, sociální demokracie naopak prosazuje výstavbu nových. Babišův kabinet ostatně v minulém roce připravil návrh zákona, jež vytváří rámec pro jejich financování — neomezuje však výši ani časové omezení státní podpory —, a zástupci Lidového domu usilují o jeho brzké projednání.Zásadní problém nicméně spočívá v tom, že sociální demokracie se nezřídka kdy vlastnímu programu zpronevěřuje, případně neusiluje o jeho naplňování, což lze snadno doložit srovnáním jejich předvolebního programu a programového prohlášení druhé Babišovy vlády. Pochyby o vůli hájit levicová ideová východiska vzbuzuje i lehkost s jakou strana přešla nedávno prohlasovanou destrukci veřejných financí. A v neposlední řadě není zřejmé, do jaké míry Lidový dům svá stanoviska přizpůsobuje požadavkům Hradu.Výhledy: Co lze od oranžovo-zelené aliance očekávat ?Spolupráce sociální demokracie a Zelených samozřejmě může přilákat i nové voliče, neboť zdaleka ne všichni si dokáží ve stávající nabídce vybrat, respektive nechtějí volit mezi dvěmi variantami sjednocené opozice a partajemi s autoritářskými tendencemi, ať už se jedná o politické hnutí ANO, KSČM nebo SPD. Otázkou ovšem zůstává, zda si obě strany s pošramocenou pověstí mohou vzájemně významněji pomoci, neboť ani jedna v současnosti nemá žádnou pevnou voličskou baštu.V posledních sněmovních volbách sociální demokraté získali celorepublikově 7,27 procenta hlasů. Nejlepších výsledků dosáhli na Vysočině (9,37, v Moravskoslezském kraji (8,83) a Jihomoravském kraji (8,44). Nejmenší podpoře se naopak těšili v Praze (5,57), Libereckém (5,56) a Královéhradeckém kraji (6,50). Zelení tehdy neobdrželi ani jeden a půl procenta hlasů, přičemž nejlépe si vedli v Praze (2,40), kde kandidátku vedl jejich tehdy zdaleka nejvýraznější představitel, již zmiňovaný Stropnický.\nKomentář●Jakub Patočka\nVolby přinesly naději na konec Babišovy éry\nNa rozdíl od koalice Pirátů a Starostů nebo pravicového bloku tak uskupení sociálních demokratů a Zelených nemůže těžit z vysoké, případně alespoň nadprůměrné podpory jedné ze stran v některých regionech, neboť obě jsou relativně slabé prakticky ve všech krajích. Což se znovu ukázalo i v loňských krajských volbách, v nichž se menší z vládních partají neprobojovala do zastupitelstev hned pěti krajů a Zelení získali toliko sedm mandátů v šesti krajích.Možnost přilákání nových voličů, respektive úspěchu oranžovo-zeleného projektu je současně limitována i tím, že z Lidového domu doposud jasně nezaznělo, že se jeho představitelé z vládnutí s Babišem poučili a nemíní po příštích volbách s politickým hnutím ANO znovu spolupracovat, neboť právě pokračování Babiše v premiérské funkci — spolu s otázkami, jak zvládnout ekonomickou a zdravotnickou krizi — bude ústředním tématem nadcházejících voleb. Navíc, cokoli na téma případné koalice s Babišem Lidový dům řekne, nebude pro mnohé věrohodné. Všichni vědí, že sociální demokraté vstup do vlády vylučovali — mimo jiné kvůli Babišově trestnímu stíhání — i posledně, kladli si četné podmínky, z nichž nakonec vycouvali, aby se nakonec spokojili s drobnými úpravami v programovém prohlášení. Voliči se budou oprávněně ptát, zda znovu neotočí, například z toho důvodu, aby měli — jak ústup z pozic vysvětlovali už minule — lepší šance prosazovat vlastní program.Pokud by se stejný scénář opakoval i letos na podzim, důsledky pro Zelené by byly strašlivé. Lidé by je nepovažovali jen za politické naivky, ale spíše za mocibažné prospěcháře, kteří výměnou za jedno až dvě poslanecká křesla — na víc ostatně stejně nemohou pomýšlet — pomohli sociálním demokratům proniknout do Sněmovny a udržet u moci ministerského předsedu, jenž dlouhodobě upřednostňuje své zájmy nad veřejnými, rozsáhlé segmenty veřejné správy podřizuje svému podnikání a ve správě státu projevuje značnou nekompetenci. Nad to je pravděpodobné, že oranžovo-zelený projekt by během volební kampaně poškodily i protesty těch zelených, pro něž by takové spojenectví za současných okoloností bylo zcela nepřijatelné a ze strany by kvůli němu odešli. Jejich postoji by přitom veřejnost rozuměla lépe než stanovisku partajního vedení: Proč kandidovat jako součást možné vládní koalice s tak strašnou vizitkou? Shrnuto: Z pohledu Lidového domu je hledání partnerů, kteří by jim pomohli získat pár hlasů navíc, zcela pochopitelné. Sociální demokraté budou v boji o pět procent hrát o každého jednoho voliče. Pro Zelené ovšem spojenectví představuje spíše riziko. Vedle nevyhnutelných programových ústupků by riskovali — pokud by díky nim u moci setrval stávající kabinet — i ztrátu zbytků důvěryhodnosti. Na návrat do vysoké politiky by tak mohli definitivně zapomenout. Očekávaná volební porážka při samostatné kandidatuře by na značce a jejích perspektivách napáchala nepoměrně méně škod.\nJe smutné, jak velké část analýzy je věnována strašidelné historce o ČSSD s podporou Zelených jako koaličním partnerovi v příští Babišově vládě. Tenhle strašák, kterým už divoce mával Jakub Patočka na Facebooku, je divoký fantastický horor, naprosto odtržený od skutečnosti.Především: Věří snad někdo v redakci Deníku Referendum, že Zelení by v parlamentu podpořili novou vládu Andreje Babiše? Proč by to měli dělat? To jako že by z vděčnosti, že je ČSSD vzala na kandidátku, přijali její hloupost za svou? Nebo že by se v nich snad probudila hloupost vlastní a zatoužili si zopakovat Bursíkovo spojenectví s Topolánkem?Pokud ČSSD svou kandidátku pro letošní volby posílí Zelenými, a možná také odboráři, případně aktivisty různých menších levicových uskupení, je parkticky vyloučené, že by novou vládu Andreje Babiše podpořil kdokoliv z těchto posil. Jedině kdyby si nechala na kandidátku nadiktovat posily od Miloše Zemana, mohla by s nimi ČSSD pro podporu Andreje Babiše počítat; zato pro ni ovšem nemůže počítat ani se všemi svými členy, už vstup do téhle Babišovy vlády měl uvnitř ČSSD řadu odpůrců, a zlí jazykové dokonce říkají, že referendum o vstupu do vlády muselo být silně zmanipulované. Aby tak mohla ČSSD po letošních volbách nabídnout Andreji Babišovi k službám celý svůj poslanecký klub, museli by voliči dostat kroužkováním do parlamentu výhradně případné nominanty prezidenta Zemana a ty členy ČSSD, kteří jsou náklonností nebo aspoň povolností k Zemanovi a Babišovi známi; kdyby se stalo tohle, dalo by se z toho snad nakonec i vyvodit, že podpora další Babišovy vlády je přesně to, co si voliči ČSSD a jejích spojenců přejí.Pokud by si nicméně voliči ČSSD třeba i nakrásně přáli, aby své služby Babišovi opět nabídla, měli by smůlu, protože Andrej Babiš o ně tentokrát stát nebude. Musel by se stát naprostý zázrak, aby ČSSD, ať už ve spojení s kýmkoliv, získala v příštím parlamentu tolik křesel, aby její hlasy měly pro Andreje Babiše nějaký význam. Ona už ani teď nemá ČSSD tech hlasů v parlamentu mnoho, ale hodila se, protože Andrej Babiš měl blízko k tomu, aby si vládu sestavil sám, ba dokonce po dohodě s KSČM a Tomiem Okamurou ČSSD vlastně ani nepotřeboval, jenom by bez ní obtížněji vysvětloval, nejen svým voličům, ale hlavně evropským partnerům, s kým vším se to spojil; snad hlavně ten Okamura by pro něj znamenal ostudu, ztěžující už i tak problematické čerpání evropských dotací pro jeho holding. Taková situace už se opakovat nebude.Můžeme doufat, že tentokrát bude mít Babišovo ANO k vítězství dále, už jenom proto, co supermanažer Babiš předvádí v boji s epidemií koronaviru a jak tím zabíjí své voliče. S jistou mírou nadsázky, naneštěstí nevelkou, se dá říci, že nejdřív Babiš ukradl Sociální demokracii důchodce, a pak je pozabíjel, aby se mohl otevřeně politicky sblížit s ODS; taková konspirační teorie, která za Babišovým tragickým řízením epidemie hledá místo neschopnosti ďábelský úmysl, má jedinou vadu, že nevysvětluje, kde chce Andrej Babiš po vybití svých starých voličů vzít nové. S největší pravděpodobností Babišovo ANO ve volbách uspěje, ovšem přece jenom méně,  koalice Pirátů se STANem má šanci získat výsledek dokonce lepší než ono a ODS ve spojenectví s TOP 09 a KDU-ČSL může v příštím parlamentu rovněž počítat se srovnatelnou silou: s největší pravděpodobností tak k vytvoření vlády bude potřeba aby se spojily dva z těchto tří bloků. Žádný nebude na vyslovení důvěry vládě stačit sám, ani kdyby získal podporu všech menších uskupení, která se ještě do parlamentu dostanou, a žádná dvojice už nebude potřebovat nikoho třetího.ČSSD, ať už se Zelenými — a s odboráři a kýmkoliv dalším, s kým se na spolupráci dohodnou — nebo sama, míří, pokud se vůbec dostane do parlamentu, do opozice, ať do ní chce, nebo nechce.Jsou tady jiné hrozby než opětovná podpora ČSSD pro Babišovu vládu. Především návrat ODS. Je prakticky jisté, že v příští vládě bude buď Babiš nebo ODS, možná oba. Jak řídí stát Babiš, vidíme, jak ho řídila ODS, jsme snad nezapomněli (ačkoliv řada voličů naneštěstí zjevně ano). Velmi pravděpodbná je i možnost, že nám příští čtyři roky povládne Andrej Babiš bez důvěry, prostě ho prezident Zeman pověří sestavením vlády, a pak bude svůj druhý pokus odkládat až do konce volebního období; od té doby, kdy takto Mirek Topolánek čekal pod ochranou Václava Klause na nalezení přeběhlíků, se z takového postupu už u nás v Česku stala Zemanovou zásluhou ústavní zvyklost.Ať ČSSD udělá cokoliv, ať se spojí s kýmkoliv, přicházejí zlé časy. ČSSD v nich má šanci hrát pouze takovou roli, jakou si pro svou první účast v parlamentu zvolili Piráti: koukat těm, kteří vládnout, pod prsty, kritizovat je a nenechat je prosadit si, co chtějí, v klidu a bez vědomí voličů. Bude jen dobře, když k tomu s sebou do parlamentu přivede i Zelené — a ať už to s sebou nese jakákoliv rizika, to, že by šli ruku v ruce do nové vlády s Babišem, rozhodně ne.Lithium, \"daňová reforma\" a spousta dalších kauz prokázaly, že ČSSD je ochotná za vládní posty udělat a snést cokoliv.Její program se dá shrnout do jedné věty: koryta za jakoukoliv cenu.A že po volbách, pokud to bude možné, půjde do další Babišovy vlády jako užitečný poskok, asi nepochybuje nikdo.Nedovedu si představit, kdo by s ní chtěl spolupracovat.Tyhle řeči vyšumí do ztracena a nic z toho nebude...",
  "datum": "Domov → Analýza19. ledna 2021 v 8.27"
},
{
  "url": "https://denikreferendum.cz/clanek/32211-je-vam-zle-dlouho-po-koronaviru-nejste-sami-obr-dlouheho-covidu-se-probouzi",
  "name": "Je vám zle dlouho po koronaviru? Nejste sami. Obr „dlouhého covidu“ se probouzí",
  "perex": "Do veřejného povědomí se dostal dlouhý covid: zastřešující pojem pro škálu trvajících příznaků i dopadů nemoci. Jasných informací není mnoho, na rozdíl od zasažených lidí. Snaha o pocovidovou lékařskou péči se rodí i v České republice.",
  "text": "↗\nPříčiny obtíží trvajících dlouho po odeznění nákazy se zkoumají, pro řadu z nich ale není jednoznačné vysvětlení, popis vztahu k akutní fázi covidu-19 ani jasná prognóza. Foto Gerd Altmann, Pixabay\nUž delší dobu víme, že SARS-Cov-2 často vede nejen k virovým zápalům plic, horečkám, dušnosti a v důsledku k zaplněným nemocnicím, ale také k poněkud tajemným střednědobým až dlouhodobým potížím. Těm se v českém prostředí začalo říkat podle anglického vzoru prostě „dlouhý“ či „dlouhodobý“ covid. \nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nVe vší obecnosti sem lze zařadit neodeznívající symptomy nemoci i škálu přímých následků nákazy, jež se táhnou dlouho poté, co podle testů virus z těla zmizel. Britský Národní institut pro zdravotní výzkumy již v říjnu upozorňoval, že se pojem užívá pro hned čtyři různé okruhy problémů. Ty se liší například jasností příčinné souvislosti k prodělané nákaze či pestrostí symptomů. V následujícím textu ovšem vyjdeme vstříc spíše „lidové“ terminologii.V západních zemích a stále častěji i u nás se v souvislosti s dlouhým covidem či následky nemoci hovoří typicky o lidech, kteří si z nemoci odnesli úpornou únavu, prudké zhoršení dechu nebo poruchy soustředění. Vše je ale, jak popíšeme dále, složitější. Klíčové je, že se potíže týkají i mladých a jinak zdravých lidí, kteří akutní fázi covidu-19 zvládli dobře. Jsou sice indicie, podle nichž horší a častěji přetrvávající dýchací, neurologické i oběhové problémy připadají spíše na hospitalizované a ty, kteří nebyli zcela zdraví ani před nákazou, vlivem existence dlouhého covidu je ale zcela zjevné, že populární teorie o možném „promoření“ mladé populace nedává vůbec smysl. Už víme, že i kdyby něco takového vůbec šlo provést bez zasažení rizikových skupin, ohromné množství lidí by si odneslo poškození plic, ledvin, srdce, jater i mozku. Dokonce také teď, kdy se „promořujeme“ neplánovaně a v omezené míře, evidentně narůstá poptávka i po řešení dopadů nemoci s takříkajíc mírným průběhem.Jaká je četnost? To vlivem definičních problémů nelze říci úplně přesně — záleží, co u koho sledujeme. Obecně velká. Ve virem těžce zkoušené Velké Británii z prosincového výzkumu Národního statistického úřadu vyplynulo, že asi pětina pacientů prožívala či prožívá symptomy déle než pět týdnů, desetina dokonce více než dvanáct týdnů. Jiné zdroje operují s podobnými čísly, jinde jsou i poloviční až čtvrtinová.Příznaků je zhruba nekonečnoNové údaje nabízí mimo jiné předběžně zveřejněná studie britských a amerických expertů založená na online průzkumech v prostředí sociálních sítí a podpůrných skupin pro osoby s dlouhým covidem. Zkoumala především výskyt symptomů v čase a rychlost zotavování. Zahrnula 3 762 respondentů různého věku z pětašedesáti zemí, kteří měli delší dopady nákazy.„Pacienti s dlouhým covidem-19 vykazují prodloužené multisystémové zasažení a značné postižení. Většina se během šesti měsíců nevrátila k původnímu výkonu a řada pacientů se nezotavila ani během sedmi měsíců a nadále zažívá významnou symptomatickou zátěž,“ konstatují výzkumníci. Podíl účastníků, kterým obtíže přetrvaly i po půl roce od nemoci, je asi dvoutřetinový.Nejčastěji zmapovaným příznakem je únava, malátnost po námaze (obojí u zhruba tří čtvrtin respondentů) a kognitivní dysfunkce (u více než poloviny osob): narušení soustředění, paměti a podobně. Krom takzvaně systémových obtíží se objevuje například i dušnost, kašel, výkyvy tělesné teploty i krevního tlaku, citelné bušení srdce, bolest v krku, přecitlivělost očí, podráždění kůže, bolesti svalů, svíravý pocit na hrudi, nevolnosti, menstruační obtíže i sexuální dysfunkce.Výskyt části konkrétních symptomů se časem mírně snižuje, u jiných v čele s únavou zůstává stejný. „Nejpravděpodobněji vydržely od nástupu nemoci do sedmého měsíce systémové a neurologické/kognitivní symptomy,“ píše se ve studii. Nezdá se ale, že by jednotlivé problémy vycházející z postižení stejných orgánů nutně odeznívaly současně. U lidí, kterým symptomy vydržely přes devadesát dní, vrcholily ve druhém měsíci.Pestrost škály obtíží odpovídá dlouhodobým informacím, podle kterých se covid-19 sice obecně zaměřuje na plíce a oběhový systém, vcelku nevyzpytatelně ale může udeřit leckde. Část nemocných dokonce uvádí, že se symptomy v průběhu času přesouvají. Celkem se jich eviduje až několik set a zahrnují snad cokoli myslitelného včetně tinnitu a padání vlasů. Mohou se vracet ve vlnách.Příčiny trvajících obtíží se zkoumají, pro řadu z nich ale není jednoznačné vysvětlení, popis vztahu k akutní fázi covidu-19 ani jasná prognóza. I hojně skloňované poškození plic může mít více příčin: jak plicní fibrózu (změnu části tkáně ve vazivo), tak narušení jemných cév či zánětlivé změny kolem plicních sklípků. V ČR se fenomén zkoumá, na oficiální data počkámeV České republice si na zpracovaná statistická data počkáme. Proběhly sice studie na úrovni fakultních nemocnic a zdravotnické informační systémy zahrnují řadu údajů, jejich analýza je ale během na delší trať. Tisková mluvčí Ústavu zdravotnických informací a statistiky (ÚZIS) Lenka Svobodová Deníku Referendum sdělila, že data o dlouhém covidu či střednědobých až dlouhodobých následcích nemoci se sbírají, k dispozici budou ale se zpožděním.ÚZIS před pandemií zpracovával údaje v podstatně delších intervalech, tempo pokrývání nového koronaviru je pro něj takřka revoluční. Lze doufat, že se konkrétnějších centrálních výstupů o obtížích po covidu-19 dočkáme v řádu týdnů. Totéž platí pro Státní zdravotní ústav. Ten se nyní zabývá mimo jiné volně související problematikou opakované koronavirové infekce, jaké má ale informace o dlouhém covidu, teprve uvidíme.Snad půjde o cenná data, jež mohou upřesnit stále nekompletní představu o tom, jak důsledky nemoci v českém prostředí vypadají. Jakmile je budeme mít v použitelné formě k dispozici, přineseme patřičnou analýzu.Pokud máme bojovat, potřebujeme pojmy i vůliSpolečenskou obtíží dlouhého covidu je, že nezapadá do obecného předpokladu, podle kterého je nemoc jasně ohraničenou událostí začínající symptomy a uzavřenou poté, co skončí bezprostřední lékařský zájem a uvolnění z práce. Část zasažených, snad až pětina, nemůže řádně pracovat ani po půl roce.Další, i podle anekdotických důkazů z online podpůrných skupin, pracují, ale kvůli únavě, nespavosti, dušnosti, migrénám, malátnosti po výkonu či „mozkové mlze“ nedokáží dělat moc dalšího. Dlouhý covid může v některých projevech odpovídat ne zcela exaktně vymezenému chronickému únavovému syndromu, respektive postvirovému syndromu únavy (známé pod souhrnnou zkratkou ME/CFS). Diagnóza se užívá jako označení pro okruh příznaků s nejasnou konkrétní příčinou i léčbou.Zvláště pro širší veřejnost jde o neznámou půdu. Lidé čelící chronické únavě tak trpí i nařčeními z lenosti, nepochopením a někdy nedostatkem specializované péče. Protože je únava také symptomem bezpočtu konkrétnějších nemocí, odbývá se babskými radami či chybnou záměnou za psychickou chorobu. Chronická zmoženost je sice typická například pro depresi, ta se k únavovému syndromu ale spíše přidružuje coby důsledek či „komorbidita“, než aby byla tím samým.\nPomalé zotavování: co radí Britové\nVe zmíněném britském prostředí se v zájmu zpřesnění definic a na základě metodik Národního institutu zdraví a kvality péče již pracuje s pojmy „trvající symptomatický covid-19“ či „post-covidový syndrom“ a řešení rozličných obtíží se věnuje téměř sedmdesát zdravotnických zařízení. Dlužno podotknout, že covidové metodiky doporučují trvající příznaky řešit podobně a bez ohledu na to, zda se nákaza potvrdila testem.V České republice definici post-covidového syndromu v nedávném dokumentu přebírá Česká pneumologická a ftizeologická společnost. Popisuje jej jako „soubor příznaků, které přetrvávají nebo se vyvíjejí po dvanácti a více týdnech od vzniku onemocnění a které nejsou vysvětlitelné jinou příčinou“. Pneumologové doporučují hlavně vyšetření dechových obtíží oborovým lékařem, snímky plic a další testy.Významný pokrok předjímá Fakultní nemocnice Hradec Králové, jež spouští multioborové centrum postcovidové péče. V tom mají pracovat odborníci od plicních lékařů po revmatology. Konkrétní léčebný postup se bude odvíjet od důsledných prohlídek a testů.Od zástupců jednotlivých specializací v odborné diskuzi zatím často znělo, že dat a jasných metodik není příliš, a konkrétní obtíže se tedy řeší podle situace. Výhledově může být větší systematizace nutná. Problém dlouhého covidu či post-covidového syndromu napříč světem spíše narůstá než naopak. Dlužno dodat, že se téma současně těší vědeckému zájmu, a dat i závěrů tak jistě přibude.Nyní ale ještě panuje nejistota. Lidé s úmornými problémy či nevyzpytatelnými výkyvy stavu chtějí vědět, proč jim je zle a co mají dělat. Často jim to ale nikdo nedokáže říct. Nejde přitom o české specifikum: hlasy, podle nichž se dlouhý covid stále přehlíží, znějí i ve zmiňované Velké Británii. Na sociálních sítích se proto formují podpůrné skupiny, neformálně si vyměňují zkušenosti a vytváří kolektivní znalost.  Ta nespočívá v kverulantství či „alternativní“ medicíně, ale naopak má zájem o vědecké výstupy a relevantní informace. Často vznáší oprávněnou kritiku, jež odráží i dřívější odborné hlasy upozorňující, že se pod „mírný“ průběh covidu-19 ukrývá bezpočet vážných, byť v čase rozprostřených zdravotních důsledků i příběhů lidí, kterým se prudce propadla kvalita života, aniž s tím kdo cokoli dělal. Ztráta čichu? Klidně i pach pálené gumy a kouře z cigaretMezi nejčastější delší i krátké příznaky covidu-19, o nichž je toho poměrně dost známo, patří poruchy chuti a čichu, které se zřejmě týkají především lidí s mírným průběhem akutní fáze. Nežádoucí změny čichu uvádí až padesát či šedesát procent nakažených. Často se jedná o jediný bezprostřední dopad infekce. V tuzemsku se zkoumáním fenoménu a možnostmi léčby zabývá Česká společnost otorinolaryngologie (ORL) a chirurgie hlavy a krku, známá portálem cich.info.Poškození smyslu vychází z útoku viru na podpůrné buňky čichového epitelu — drobné specializované tkáně na stropu nosní dutiny. Proto je náhlá ztráta čichu důvodem k obezřetnosti a objednání na koronavirový test. Jak píše otorinolaryngolog Jan Vodička,       „U naprosté většiny pacientů dojde ke spontánnímu zlepšení.“ To ale může trvat měsíce. Na první pohled nejde o závažný problém, zasažení jej ale často popisují jako značně komplikující a potenciálně nebezpečný: člověk bez čichu pochopitelně například mnohem hůře zjistí, že se v jeho bytě něco pálí. Čich je tak silně propojen s chutí, že jeho poškození znechutí i oblíbené pokrmy. Oslabení chuti je od ztráty čichového vjemu dokonce jen těžko rozpoznatelné. Lidé popisují situace, kdy vše chutná podobně, nijak, případně je chuť zvláštně zastřená.\nVíce o poruchách čichu\n„Lidem je [skutečné chutě] těžké vysvětlit, když jsou některé z vašich oblíbených potravin, jako je čokoláda a káva, nyní tak chuťově a čichově zkreslené,“ konstatuje i Státní zdravotní ústav. Zvláště matoucí jsou poruchy čichu, při nichž jídlo páchne spálenou gumou, případně bez zřejmého důvodu cokoli kolem zavání kouřem.Léčba je možná. Účinek užívaných látek včetně nosních kortikoidů je nejistý, proto se doporučuje dlouhodobá a překvapivě jednoduchá metoda: trénink. Jak uvedl přednosta kliniky ORL a chirurgie hlavy a krku v motolské nemocnici Jan Plzák pro Radiožurnál, postupná obnova čichu tréninkem se odvíjí od každodenního čichání čtyř základních vůní: květinové, ovocné, aromatické (např. hřebíčku) a pryskyřičné (jako je eukalyptus).Klíčové je vytrvat a „nepřečichávat“ se: čich se na vjemy adaptuje a pokud jsme vystaveni déle a intenzivně, přestáváme je registrovat. Zlepšení se může dostavit i po několika měsících, celkově se ale čichový trénink pokládá za vcelku účinnou metodu.Nejen tělo se hojí dlouhoPandemii paralelně s fyzickými problémy a trvajícími symptomy covidu-19 provází rozšíření psychických obtíží — ať vlivem stresu, izolace či bezprostředních traumat například u zdravotníků. Promítá se jak nutnost zůstávat ve střehu, tak obava o sebe i blízké a ekonomická nejistota. Nezdravě působí také přílišné sledování médií. Může korelovat se zvýšenou mírou stresu.„Výskyt příznaků alespoň středně těžké deprese či úzkosti se stabilně drží na úrovni kolem desetiny dospělých již od začátku května (s lehkým zlepšením během letních prázdnin), stále přesahuje předkrizový stav. Příznaky […] trápí stále výrazně častěji členy těžce ekonomicky postižených domácností, ačkoli jejich předkrizové duševní zdraví se tak zásadně nelišilo,“ konstatuje sociologický projekt Život během pandemie.Nejrůznější země zažívají nárůst sebevražedných sklonů. Kromě restrikcí a hrozeb je psychické zdraví zkoušeno i samotnou nemocí. Jak upozorňuje studie mapující obsáhlý soubor zdravotnických dat ze Spojených států amerických publikovaná v odborném žurnálu Lancet, prodělání covidu-19 provází oproti dříve běžným nemocem vyšší riziko nové psychiatrické diagnózy.Stejně jako dlouhý covid přesahuje v důsledcích samotnou akutní nemoc, tak přinejmenším část psychických obtíží přesáhne pandemii. Trauma, ať fyzické či duševní, vyžaduje čas na zhojení, v případě psychických ran často velmi dlouhý. A není důvod očekávat, že by období bezprostředně po pandemii přineslo zvláště příznivé podmínky.Krize navíc nekončí, a to ani s konkrétní nadějí v podobě vakcíny. Jak na blogu uvádí sociální psycholožka a výzkumnice Psychologického ústavu Akademie věd Iva Poláčková Šolcová, možná se dostáváme do pomyslné třetí čtvrtiny: lepší časy jsou na dohled, ale stále relativně daleko. Třetí čtvrtina je „nejhůře snesitelnou fází čehokoliv, ať už se jedná o sportovní utkání, zkouškové období, trhání zubu nebo dlouhodobou izolaci a omezení v náročných podmínkách pandemie covidu-19.“Psychická kondice jedince ani společnosti se ve vztahu k netypickému a obtížnému úkolu, jakým je střet s novým koronavirem, nevyvíjí zcela rovnoměrně, má vzestupy a propady. Pokud je ale nyní situace depresivní, plná frustrace a příznačná rozpadem společenské soudržnosti i základní důvěry, o to cennější jsou síly, které nám zbyly z uplynulého roku, sebekázeň i schopnost pečovat o sebe a druhé, stejně jako víra v budoucí zlepšení.Poláčková Šolcová píše: „Zajímavé je zjištění, že osoby, které se účastnily nepříliš lidsky a skupinově zvládnutých expedic plných konfliktů, stížností, žádostí o dřívější ukončení mise apod., si z celé poněkud méně povzbudivé zkušenosti přinesly do dalšího života řadu poznání a poučení. Například si účastníci takových misí uvědomili, co je pro ně v životě důležité, jaké mají hodnoty, a dokonce tak podle svých slov i jednají.“",
  "datum": "Domov → Analýza20. ledna 2021 v 8.38"
},
{
  "url": "https://denikreferendum.cz/clanek/32206-lukasenko---demokracie-10",
  "name": "Lukašenko — demokracie 1:0",
  "perex": "Rozhodnutí IIHF odebrat Bělorusku pořádání světového šampionátu se může jevit jako důležitý symbolický krok, který Lukašenka vykazuje do patřičných mezí. Způsob, jímž federace své rozhodnutí zarámovala, ale povede k přesně opačnému efektu.",
  "text": "↗\nChceme porazit Lukašenkovu politiku? Pak je nutné přimět ji reflektovat a nejlépe užívat jazyk, s nímž operujeme my. Přebírat její jazyk, navíc v tak silném komunikátu jako je prohlášení IIHF ke konání světového šampionátu, je ta nejzoufalejší chyba. Foto FB Around the Rings\nMezinárodní hokejová federace (IIHF) se nakonec rozhodla a odebrala Bělorusku spolupořádání letošního světového šampionátu. Jejímu kroku předcházel nejen tlak části veřejnosti včetně mnohých Bělorusů, ale především varování sponzorů každoročních mistrovství v čele s koncernem Škoda, že turnaj v Bělorusku finančně nepodpoří.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nSituaci nakonec rozpohybovala bizarní schůzka prezidenta IIHF Reného Fasela s běloruským prezidentem Alexandrem Lukašenkem. Oba muži se totiž během setkání chovali jako staří přátelé, čímž federace definitivně ztratila zdání „apolitičnosti“, za niž se dlouhodobě kryla. Ukázalo se to, co je dávno jasné. Deklarovaná apolitičnost znamená vždy jen ustupování moci.Vždyť právě Fasel ještě v prosinci strategii federace shrnul: „Neměli bychom si dovolit být pod tlakem politiky a nechceme být rukojmími politických her.“ Nechám stranou Faselovo nestoudné pokoušení významu slova rukojmí. Důležité je jeho zobrazování situace v zemi, jejíž nelegitimní představitel masivně a důsledně potlačuje jakoukoli opozici, jakožto politické hry. V rámci své „apolitičnosti“ zde totiž prezident federace plně reprodukuje jazyk totalitního režimu.To, jakým způsobem IIHF svůj vztah k autoritářskému systému rámuje, je přitom klíčové. Své rozhodnutí šampionát z Běloruska přesunout totiž organizace nakonec vysvětlila obavami o bezpečnost sportovců a diváků.Mezinárodní federace svým výrokem jen stvrdila Lukašenkův diskurz stavějící na příběhu o narušené bezpečnostní situaci v zemi. Jako by řekla: „Vrátíme se, až si doma uděláte pořádek.“ O co se Lukašenko už od léta snaží? Mít doma pořádek.Bezprecedentní tedy není ani tak rozhodnutí IIHF přesunout místo konání šampionátu, nýbrž samozřejmost, s níž stvrdilo, nakolik je profesionální sport politický a poplatný síle. Alarmující přitom je, jak tuto faktickou výhru běloruského režimu umíme vnímat jako výhru svou.Chceme porazit Lukašenkovu politiku? Pak je nutné přimět ji reflektovat a nejlépe užívat jazyk, s nímž operujeme my. Přebírat její jazyk, navíc v tak silném komunikátu jako je prohlášení IIHF ke konání světového šampionátu, je ta nejzoufalejší chyba.Diskurz nestojí někde venkuKdyž ministr zahraniční Petříček na svém facebookovém účtu včera napsal, že rozhodnutí IIHF znamená 1:0 pro demokracii, byl úplně vedle. Bělorusko to bez šampionátu zvládne. Také proto, že za jeho ztrátu přece může to povolební bláznění. A Lukašenko? Ten bude jen těžit. Doma, kde získá další argument pro zjednání potřebného pořádku, a ve světě, kde nutně posílí vyprávění o Bělorusku bez důrazu na situaci Bělorusů. Vždyť mistrovství se neruší kvůli bití, masivnímu zatýkání a zabíjení občanů ze strany státu, ale kvůli potenciálnímu nebezpečí pro hráče, funkcionáře a návštěvníky.Diskurz není někde venku. To, jak věci rámujeme a jak o nich mluvíme, má na jejich význam a vztahy rozhodující vliv. Přesunutí mistrovství z Běloruska bez, byť jen stopového, důrazu na lidská práva se tak může stát a pravděpodobně i stane motivem, který tamní režim jen posílí. A to zvlášť tehdy, nabydeme-li dojmu, že jsme se s Lukašenkem na čas alespoň symbolicky vypořádali. Dojmu, jemuž pravděpodobně propadl i ministr Petříček.Co víc si může Lukašenko přát než získat další čas? Čas na práci.",
  "datum": "Svět → Komentář19. ledna 2021 v 10.48"
},
{
  "url": "https://denikreferendum.cz/clanek/32210-frantiskovo-sneni",
  "name": "Františkovo snění",
  "perex": "Papež František umí snít, a tedy usilovat o svět založený na solidaritě, na sdílení prostoru mezi lidmi i mezi člověkem a ostatními organismy. A i když do jeho zřetele nespadá postavení žen, lze říct, že papež je revoluční osobností.",
  "text": "↗\n„Je to ale slovo, které označuje něco mnohem víc než jen ojedinělé projevy štědrosti. Znamená myslet a jednat s ohledem na společenství. Znamená, že život všech má přednost před přivlastňováním si majetku několika málo lidmi. Znamená také potírat strukturální příčiny chudoby, nerovnosti, nedostatku práce, půdy a bydlení, odpírání sociálních i pracovních práv.“ (Fratelli tutti 116) Foto FB Catholic News Agency\nKdybychom zkoumali množinu současných světových politiků, podle rozlišení britského ministerského předsedy Gladstonea nenajdeme mnoho skutečných státníků: „Politik myslí na příští volby, státník na příští generaci.“ Existuje však jeden politik, který má v popisu práce uvažovat nejen o příštích generacích ale přímo o věčnosti. Je to papež František, hlava suverénního státu Vatikán a zároveň hlava největší světové církevní organizace. A ten napsal: „politická velikost se projevuje tehdy, když se v těžkých chvílích jedná na základě velkých principů a myslí se na dlouhodobé společné dobro.“ (Fratelli tutti 178)\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nJeho vystupování a jeho texty pravidelně budí velkou pozornost a často také kontroverze. Je to proto, že vedle ohledu na věčnost a na duchovní život věnuje své úsilí postavení chudých a stavu životního prostředí. Z tohoto hlediska pak nesmlouvavě kritizuje současné uspořádání světa a vyzývá k jeho přebudování. V loňském roce se v tomto smyslu také opakovaně vyjadřoval k pandemii covidu-19.Už v lednu loňského roku, když v Sixtinské kapli, pod freskou posledního soudu, křtil děti vatikánských zaměstnanců, se modlil za nakažené v Číně a apeloval na mezinárodní solidaritu. Na konci března, v době, kdy byla katastrofální situace v Itálii, pronesl na prázdném Petrském náměstí u historického morového kříže požehnání urbi et orbi, které dosud znělo jen o Velikonocích a o Vánocích a po papežské volbě.V té době mluvil o osamělosti starých lidí, o těch, kdo se bojí o svou existenci, o tom, jak zranitelná je společnost, v níž vládne touha po zisku a egoismus. A o sounáležitosti nás všech, kteří jsme „na jedné lodi“. V říjnu i přes novou vlnu nákazy opustil po mnoha měsících Vatikán a vypravil s do Assisi, aby v městě svého jmenovce podepsal svou třetí encykliku Fratelli tutti (FT). Její hlavní téma, jak je vyjádřeno v podtitulu        „o bratrství a sociálním přátelství“ získalo novou naléhavost i v důsledku pandemie.Téma pandemie a solidarity se objevuje i v dopise adresovaném kardinálu Pietrovi Parolinimu, který jako státní sekretář plní funkci vatikánského ministra zahraničí. František ho napsal u příležitosti padesátého výročí navázání diplomatických vztahů mezi Svatým stolcem a evropskými institucemi. V dopise vidí současnou pandemii jako předěl stavící Evropany před volbu mezi prohlubujícími se nedorozuměními posledního desetiletí a solidaritou, „cestou sourozenectví“. František píše:        „V dnešním světě nejde o znovuzískání politické nadvlády […] nejde ani o rozvíjení inovativních řešení hospodářských a sociálních problémů. Originalita Evropy spočívá především v jejím pohledu na člověka a na svět, v její schopnosti inciativy a v její praktické solidaritě.“ Papež říká „sním tedy o Evropě přátelské k lidem“. František od počátku svého působení činí krok za krokem to, k čemu čtenáře vyzývá i v poslední encyklice: překonávejte hranice, otvírejte se. Cílem je překonat chudobu a rozdělení a přestat s ničením planety. Píše, že k tomu „Potřebujeme společenství, které nás podporuje a pomáhá nám, v kterém si můžeme navzájem pomáhat hledět do budoucnosti. Jak důležité je společně snít!“ (FT 8).Systém založený na maximalizaci zisku kritizovali už jeho předchůdci, nikdo to však nedělal tak radikálně jako František. Už v apoštolské exhortaci Evangelií gaudium (EG) z roku 2013 je jasná obžaloba: „musíme říci ‚ne‘ ekonomii exkluze a nerovnosti. Taková ekonomika zabíjí.“ (EG 53). Když dnes píše o moci finančního kapitálu, dodává: „…žádný lidský jedinec nebo skupina se nemohou považovat za všemocné, nemají žádné oprávnění pošlapávat důstojnost a práva ostatních jednotlivců nebo společenských skupin.“ (FT 171) Víru ve všemocný trh pak označuje za „dogma neoliberální víry“. (FT 168)František připomíná, že myšlenku společného určení stvořených věcí (FT 119) formulovali už církevní otcové a tuto nauku aktualizuje: „Spolu s právem na soukromé vlastnictví tu ale vždycky existuje prvořadé a přednostní právo, podle kterého je každé soukromé vlastnictví podřízeno univerzálnímu určení pozemských statků, a tedy právu všech na jejich používání.“ (FT 123) Při jiné příležitosti také podpořil myšlenku bezpodmínečného základního příjmu. Koncept univerzálního určení pozemských statků koresponduje i s aktuální debatou o obecně sdílených statcích (commons). Podle Františka má tato nauka důsledky i pro nárok uprchlíků na pomoc v jiné zemi. Situace migrantů patří k hlavním tématům encykliky a jsou jí věnovány celé oddíly (FT 37—41, 56—86 a 129—137). A právě chování k lidem na útěku František chápe jako lakmusový papírek lidskosti. Vůči křesťanské ekumeně i dalším náboženstvím a „všem lidem dobré vůle“ se římskokatolická církev začala otvírat už v době aggiornamenta v šedesátých letech. I tady František rozšiřuje pole. V poslední encyklice se jako partner dialogu jmenovitě objevuje už nejen pravoslavný patriarcha Bartoloměj, který byl zmíněn už v encyklice Laudato si, ale také muslimský učenec, velký imám Ahmed al-Tajíb.V dopise kardinálu Parolinimu dokonce papež píše, že „sní o rozumně sekulární Evropě“. Humanismus je brán za partnera (FT 86) a na řadě míst poslední encykliky se mluví o lidských právech. Najdeme v ní i celý oddíl nadepsaný heslem francouzské revoluce Svoboda, rovnost, bratrství (FT 103-105), přitom papež v celé encyklice klade důraz především na bratrství. To všechno znamená další posun v chápání role církve, v kterém navazuje na některé své předchůdce — místo nadvlády a poučování jde o dialog a o svědectví. Křesťané mají být „kvasem v těstě“, jak to po svých následovnících chtěl už Ježíš. V jiných oblastech k posunům nedochází. Je zřejmé, že např. postavení žen není v centru papežovy pozornosti, což naznačuje i volba názvu encykliky, oslovující jen bratry. Najdeme jen konstatování: „…uspořádání společností v celém světě má dosud daleko k tomu, aby byla ženám jasně přiznána stejná důstojnost a práva jako mužům“ (FT 23). Pro katolickou sociální nauku důležitý důraz na rodinu v nové encyklice zahrnuje i tradiční roli matky jako učitelky zbožnosti (FT 114), ale když se v nové encyklice mluví o rodině, je to v desítkách případů „lidská rodina“.Papež se znovu naléhavě věnuje tématu solidarity. V poslední encyklice je to na třiceti místech. Jako vzor solidárního chování, nezištné pomoci překračující hranice, je představen milosrdný Samaritán z Ježíšova podobenství (Lk 10,25—37). František nahlíží na solidaritu z různých hledisek — někdy je to hnutí lidskosti, jindy vzájemná pomoc chudých, ale stejně jako označuje strukturální příčiny vylučování lidí a ničení přírody, vysvětluje, že i solidarita musí zasahovat do uspořádání společnosti.„Je to ale slovo, které označuje něco mnohem víc než jen ojedinělé projevy štědrosti. Znamená myslet a jednat s ohledem na společenství. Znamená, že život všech má přednost před přivlastňováním si majetku několika málo lidmi. Znamená také potírat strukturální příčiny chudoby, nerovnosti, nedostatku práce, půdy a bydlení, odpírání sociálních i pracovních práv. Znamená postavit se ničivým účinkům nadvlády peněz […] Solidarita v tom nejhlubším slova smyslu je způsob vytváření dějin, a to je právě to, co dělají lidová hnutí“. (FT 116)František vkládá velkou důvěru právě do lidových hnutí. Od nich čeká obnovu: „Je zapotřebí uvažovat o modelu sociální, politické a ekonomické participace […] zkušenosti solidarity, které vyrůstají zdola, ‚ze suterénu planety Země‘.“ Tam jsou zástupy „rozsévačů změny, šiřitelů procesu zahrnujícího miliony velikých i malých činností, tvořivě provázaných jako slova v poezii“. František označuje tato hnutí za „sociální básníky“. (FT 169) Františkovy sny jsou odvážné a inspirující. Mezinárodní konference mladých aktivistů, ekonomů a podnikatelů z celého světa nazvaná Františkova ekonomie, která se konala on-line v listopadu 2020, shromáždila lidi, kteří se nechají pohnout ke snění o lepším světě a nebojí se žádat a uskutečňovat to, co vypadá nemožné, co je utopické, prorocké. Vzpomněl jsem si při tom na jiného odvážného „sociálního básníka“, mnicha, kněze, partyzána a prvního nikaragujského ministra kultury, Ernesto Cardenala, který zemřel 1. března loňského roku. Ten v jedné básni napsal „Království boží to je komunismus“.",
  "datum": "Svět → Komentář19. ledna 2021 v 18.19"
},
{
  "url": "https://denikreferendum.cz/clanek/32208-spravedliva-transformace-v-evropske-unii-spousta-slibu-malo-skutecnych-reseni",
  "name": "Spravedlivá transformace v Evropské unii. Spousta slibů, málo skutečných řešení",
  "perex": "Evropská unie často mluví o nutnosti provést spravedlivou transformaci společnosti. Potenciál pro rozvoj zelených pracovních míst, energetických komunit, transformaci uhelných regionů i decentralizaci energetiky přitom zůstává nevyužitý.",
  "text": "↗\nSpravedlivá transformace je na evropské i globální úrovni velkým tématem, který by měl být v centru všech diskuzí zaměřených na transformaci energetiky i společnosti vůbec. Absence této debaty nás může v budoucnosti mrzet, protože nezohlednění sociálních otázek při transformaci povede ke krachu klimatické politiky jako takové. Foto FB EREK — European Resource Efficiency Knowledge Centre\nSpojení spravedlivá transformace se stalo jedním z nejčastějších sousloví, která evropští politici v loňském roce užívali v souvislosti se Zelenou dohodou a klimatickou politikou. Na evropské úrovni už téměř nikdo nezpochybňuje, že dekarbonizace ekonomiky je nutná, a právě proto se do popředí dostává otázka, jaké budou sociální náklady celého přechodu k ekonomice bez uhlíku.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nS pojmem spravedlivá transformace jako první přišla už v devadesátých letech část severoamerických odborů, které si uvědomily nutnost odklonu od fosilních paliv. Začaly proto volat po politikách, které v procesu přechodu na čistou energii ochrání lidi pracující v uhelném či ropném průmyslu, a naopak pomůžou zlepšit jejich životní úroveň tím, že jim zajistí práci a živobytí mimo fosilní sektor. Debata uvnitř evropských institucí se však vyvíjí jiným směrem, a tento klíčový aspekt klimatické politiky upozadila také pandemie covidu-19. Evropská komise v čele s Ursulou von der Leyenovou už loni představila několik mechanismů, které mají sloužit na podporu uhelných regionů při jejich snaze zbavit se závislosti na nejšpinavějším fosilním palivu. Právě na podporu těchto regionů, mezi které v České republice patří Karvinsko, Mostecko, Chomutovsko a Sokolovsko, se celá diskuze o spravedlivé transformaci smrskla.Odbory i ekologická hnutí upozorňují, že diskuze o spravedlnosti v Zelené dohodě není adekvátně široká, je málo inkluzivní, a peníze určené regionům nejsou navíc dostačující. Zároveň spolu s tím otevírají debatu o energetické demokracii a nastolují otázky, kdo bude v budoucnu vlastnit energetické zdroje.Přitom příklady, jako je vzestup hnutí Žlutých vest ve Francii, ukazují, že bez řešení sociálních nákladů transformace ekologická politika nikdy nezíská širokou podporu ve společnosti, a naopak má potenciál vyvolat lidový hněv. Vyhnout se tomu, aby ekologická řešení prohloubila sociální nerovnost, je proto jednou z hlavních otázek, které je potřeba si při úvahách o klimatické politice klást.Evropské mechanismy spravedlivé transformaceNejprve si ale pojďme říct, jakým způsobem chce Evropská unie zajistit spravedlnost při uplatňování politik Zelené dohody. Mechanismus spravedlivé transformace má stát na třech pilířích. První a nejdůležitější z nich je takzvaný Fond spravedlivé transformace, který má sloužit právě uhelným regionům při zvládání odklonu od uhlí či případně jiných fosilních paliv.Podle prvních plánů měl fond obsahovat čtyřicet miliard eur (přes bilion korun), nicméně už loni v červenci se zástupci členských států shodli na jeho snížení k finálním sedmnácti a půl miliardám eur (přibližně čtyři sta padesát miliard korun). Přitom už původní rozpočet sklízel od odborů, regionů i ekologických organizací kritiku proto, že pro uskutečnění transformace není dostatečný.Nejvíce peněz má putovat do států nejvíce závislých na uhlí, jako je třeba Bulharsko, Česká republika či Polsko. Evropská unie si zároveň slibuje, že peníze určené privátnímu sektoru vygenerují další desítky miliard v investicích. Stát při vyplácení peněz z fondu hraje hlavně roli zprostředkovatele, který by měl vytvářet plány a strategie pro jednotlivé regiony, předkládat Evropské komisi návrhy různých projektů a skrze ně pomáhat firmám a obcím dosáhnout na peníze. Ekologové i odbory upozorňují na to, že fond nemá dostatek záruk, aby peníze z něj neputovaly hlavně velkým firmám, které už dnes mají nad regiony velkou moc. Evropská komise totiž s jejich větším zapojením ve svých plánech přímo počítá, protože podle ní (i většiny členských států) mají velké firmy pro uskutečnění transformace a zajištění všech potřeb lidí žijících v regionech dostatek kapacit a znalostí.Odbory i ekologové však namítají, že by to měly být právě velké a zejména energetické firmy, které ponesou největší náklady transformace, protože na plundrování regionů roky vydělávaly. Jinými slovy by jim místo dotací měly státy vyměřit spíše spravedlivé daně, jak tvrdí například organizace Greenpeace.Příkladem může být diskuze z listopadu loňského roku, kdy Česká republika Evropské komisi představila projekty určené k financování. Dominovaly mezi nimi velké firmy jako Lovochemie patřící do holdingu Agrofert premiéra Andreje Babiše, energetický gigant ČEZ nebo Křetínského EPH. Podobné příklady bychom však našli i v jiných zemích. Většina států bude navrhované projekty ještě v letošním roce přepracovávat a finální slovo v rozdělení peněz bude mít Evropská komise. Už teď je ale jasné, že velké firmy si skrze tento fond chtějí udržet silné postavení, které v regionech mají.Druhým pilířem je program InvestEU Just Transition scheme, jehož cílem je do spravedlivé transformace nasměrovat třicet miliard eur (přibližně sedm set osmdesát miliard korun) v investicích. Třetím pilířem je pak Evropská investiční banka, která chce pro veřejný sektor členských států vyčlenit deset miliard eur (dvě stě šedesát miliard korun) v půjčkách.Ke koordinaci tohoto procesu mají sloužit dvě platformy. Konkrétně platforma pro spravedlivou transformaci, která vznikla loni v létě, a je tedy ve svém úplném začátku a nemá konkrétní výstupy. Několik let už ale funguje platforma pro uhelné regiony v režimu transformace, která sdružuje a pomáhá regionům závislým na uhlí v přechodu na jiné formy ekonomiky. Tato platforma však má diskutabilní výsledky a je závislá na přístupu jednotlivých členských států.Zatímco například na Slovensku pomáhá stát koordinovat vznik a implementaci Akčního plánu transformace regionu Horní Nitry (jediného uhelného regionu u našich sousedů), na kterém se podílela široká škála aktérů ze soukromého, veřejného i neziskového sektoru, v České republice je na tuto platformu navázaný jen program Re:start, který prostředky na strukturální proměnu regionů mimo jiné využívá peníze určené k bourání domů v sociálně vyloučených lokalitách a k prohlubování regionální nespravedlnosti.Odbory a ekologové: jaká spravedlnost?Mechanismy spravedlivé transformace Evropské unie od začátku čelí kritice odborů i ekologických organizací. Největší Evropská konfederace odborových svazů (ETUC), kam spadá i Českomoravská konfederace odborových svazů (ČMKOS), od počátku vzniku Zelené dohody požaduje spravedlivý přístup k jednání o její podobě.Loni v létě evropští odboráři požadovali vypracování důvěryhodné strategie spravedlivé transformace, která by zahrnula i zástupce pracujících, drobné firmy, družstva a komunity z regionů závislých na fosilních palivech, dále investiční plán zajišťující boj s klimatickou krizí při vytváření kvalitních zelených pracovních míst (při kterých nevznikají takřka žádné emise skleníkových plynů) a strategii pro mezinárodní klimatickou spravedlnost, která by řešila nespravedlnost spojenou s klimatickou krizí na globální úrovni a také zamezila přesunu uhlíkově náročných odvětví průmyslu do zemí mimo Evropskou unii.Nic z toho však Evropská unie podle ETUC dosud nebyla schopná představit, navíc podle nich dává fosilnímu průmyslu příliš velký prostor ovlivňovat podobu Zelené dohody a politiky na ní navázané. Na rozdíl třeba od ČMKOS, která se k zelené transformaci staví zdrženlivě, však ETUC vidí v přechodu na čistou energii příležitost, jak vytvořit nová pracovní místa ve výrobě obnovitelných zdrojů, renovacích budov či podpoře pečovatelských profesí a zároveň před dopady klimatické krize a znečištěním ovzduší či vody ochránit nejchudší.Nedůvěra pracujícíchPřitom výzkumy ukazují, že pracující se proti útlumu fosilního průmyslu nestaví apriori negativně, ale nevěří ve schopnost států a institucí zajistit jim po konci fosilních paliv důstojný život. Průzkum organizace Platform London uskutečněný mezi pracovníky mořských ropných plošin došel k závěru, že přes osmdesát procent z nich by v případě zajištění jiné stejně hodnocené práce šlo pracovat mimo sektor těžby ropy a více než polovina z nich by chtěla pracovat v sektoru obnovitelných zdrojů, zejména na větrných farmách stavěných na moři, k čemuž mají potřebnou kvalifikaci.K podobným výsledkům došel i průzkum uskutečněný Českým odborovým svazem energetiků, podle kterého čeští pracovníci v tepelných elektrárnách a uhelných lomech mají z útlumu uhlí vážnou obavu. Chtěli by na svém místě zůstat co nejdéle, většina z nich by však během transformace uvítala plán rekvalifikací na jinou pozici v energetice i mimo ni. Z obou výzkumů zároveň vyplývá, že pracující ve fosilním sektoru se cítí přehlížení a mají z budoucnosti strach.Právě na nereflektování pohledu pracujících dlouhodobě upozorňují také ekologické organizace, jako Přátelé Země nebo Greenpeace. Podle nich je nutné, aby klimatické hnutí s pracujícími spolupracovalo a tlačilo na vznik transformačního plánu, který jim ve fosilním průmyslu nabídne jiná kvalitní pracovní místa. Příklady úspěšné spravedlivé transformaceV Evropě bychom přitom našli i několik příkladů úspěšné transformace, jimiž se lze inspirovat. Nejznámějším příkladem je holandský region Limburg, kde ještě v šedesátých letech minulého století v uhelném průmyslu přímo pracovalo pětapadesát tisíc lidí a dalších padesát tisíc působilo v navázaných sektorech.Po náročném procesu vedeným holandským státem a místními samosprávami, který zahrnoval přeškolení více než sta tisíc pracujících a přechod na čisté zdroje energie, mezi nimi místně dostupnou větrnou a geotermální energii, se dnes celý region dokázal zbavit závislosti na uhlí a patří k regionům s nejvyšší kvalitou života v Nizozemí.Dalším inspirativním příkladem může být německé Porúří, tedy oblast v okolí Dortmundu dříve závislá na těžbě a spalování černého uhlí. Díky spolupráci odborů, vlády, samospráv a místních spolků se v Porúří povedlo provést transformaci, během které nebyl ani jeden z horníků vystavený problému nezaměstnanosti.V Porúří musel stát převzít kontrolu nad krachujícím těžebním podnikem, stanovil plán útlumu, přičemž propouštěné zaměstnance nechal pracovat hlavně na sanacích krajiny poškozené těžbou, nejstarším zaměstnancům nabídl předčasné důchody v plné výši a ostatním rekvalifikaci na jinou práci. S podobnými nápady experimentuje i slovenská těžební společnost Hornonitranské Baně Prievidza, která v regionu Horní Nitry své zaměstnance přeškoluje na pěstování rajčat či hlívy ústřičné. Zástupci všech tří zmíněných regionů se při hodnocení průběhu transformace shodují na tom, že pro úspěch je klíčové rovnoměrné a otevřené zapojení různých aktérů z regionu. A to jak zaměstnanců uhelných firem, tak místních podnikatelů, samospráv, komunit i neziskových organizací.Jednotlivé plány by totiž podle nich měly vycházet z potřeb lidí, kteří v regionech žijí a znají potenciál, jaký se v nich skrývá. Je totiž jasné, že strategii pro transformaci uhelných regionů nelze vytvořit shora, jelikož každý z nich má jiná specifika a možnosti. Ve většině regionů však takovému postupu brání buďto neschopnost či nechuť vlády takovýto otevřený proces iniciovat a řídit, či ambice velkých firem zajistit si v regionech trvalou dominanci.Energetickou chudobou trpí miliony lidíZároveň ekologové upozorňují na opomíjený aspekt spravedlivé transformace, kterým je energetická chudoba. Evropská unie považuje domácnost za energeticky chudou, pokud utratí více než deset procent svých příjmů za vytopení domácnosti nad osmnáct stupňů Celsia. To nemusí být způsobeno jen nedostatečnými příjmy nebo vysokou cenou energií, ale také životem v nekvalitním bydlení se špatnou izolací.V celé Evropské unii se tento problém týká až čtyřiatřiceti milionů lidí, v ohrožení je ale dokonce jedenáct procent evropské populace. V České republice pak energetickou chudobou trpí přibližně tři sta tisíc lidí, avšak riziko pádu do energetické chudoby hrozí až pětině českých domácností. Podle studií pak v posledních letech energetickou chudobu prohlubuje i nástup digitálních technologií, které jsou na energii náročné.Analýza organizace CAN Europe, sdružující největší ekologické organizace, ukazuje, že členské státy ve svých energetických a klimatických plánech nemají vymyšleno, jak chtějí tyto problémy řešit. Nadto Chorvatsko, Česká republika, Maďarsko, Polsko, Slovensko a Slovinsko ve svých plánech problém energetické chudoby ani nepojmenovávají, ačkoliv se jich problematika bezprostředně týká a Evropská unie požaduje řešení po všech státech.Podle ekologů by přitom velkou část tohoto problému vyřešily investice do renovace budov, protože až tři čtvrtiny z nich nejsou energeticky efektivní. Podle propočtů navíc neefektivnost budov může za čtyřicet procent evropské spotřeby energie a šestatřicet procent emisí oxidu uhličitého. Zvýšení tempa renovace budov o pouhé jedno procento ročně, zejména u budov v nejhorším stavu, by každoročně pomohlo z energetické chudoby vyprostit až sedm milionů lidí, a to za vzniku desetitisíců nových pracovních míst.Právě sociálně ekologický potenciál těchto investic ekologové dávají do protikladu s plány Evropské unie, která po státech požaduje závazné snižování energetické náročnosti budov o 0,8 procent ročně. Svůj díl při řešení energetické chudoby pak mají obnovitelné zdroje, jejichž cena rok od roku klesá a například elektřina ze solárních zdrojů je už dnes nejlevnější.Energetická demokracieDalší téma spojené s pojmem spravedlivé transformace, které je podle expertů v evropské debatě podreprezentované, je otázka vlastnických vztahů v energetice. Evropské odbory i ekologové podporují koncept takzvané energetické demokracie, která je založená na decentralizované síti obnovitelných zdrojů ve vlastnictví malých firem, obcí, družstev a komunit.Například v Německu, v souvislosti s vyhlášením energetické transformace známé jako Energiewende, vznikly tisíce podobných energetických projektů vycházejících zdola z iniciativy lidí. Ukázkovým příkladem energetické demokracie v praxi může být například město Heilbronn, které je poháněné obnovitelnou energií produkovanou technologiemi ve vlastnictví obce a družstva s více než tisícovkou podílníků z řad místních obyvatel.Podle propočtů funguje v severní a západní Evropě podobných energetických komunit už přes deset tisíc, zejména v Dánsku, Německu, Belgii, Británii a Nizozemí. Rozsahem podobný projekt bychom našli ale i na slovenské Polaně, kde místní samosprávy usilují o energetickou soběstačnost založenou na udržitelném využívání biomasy. V České republice jsou obcí založenou na komunitní obnovitelné energii středočeské Kněžice, o určitou míru energetické autonomie však usilují také Litoměřice nebo Horní Jiřetín. Větší energetické družstvo podobné těm z Německa nebo Dánska však u nás zatím nefunguje.Evropská komise ve svých plánech počítá s tím, že na bázi energetických družstev by mohlo do roku 2030 fungovat sedmnáct procent instalované kapacity větrných elektráren a jednadvacet procent solárních. Do roku 2050 by se na družstevním principu mohlo provozovat sedmatřicet procent celé energetiky.Evropská federace energetických družstev však tvrdí, že potenciál komunitní energetiky je mnohem větší. Evropská komise podle nich nepočítá se zapojením družstev a obcí do velkých obnovitelných projektů, jako jsou třeba velké větrné parky na mořích. Poukazují například na úspěšný projekt z dánského města Middelgrunden, kde tamní družstvo ve spolupráci s městem podobně velký projekt dokázalo iniciovat a dlouhodobě spravovat, přičemž v současnosti čelí pokusům o privatizaci do rukou energetických společností.Studie přitom dokládají, že energetické komunitní projekty realizované družstvy či obcemi přinášejí do regionů víc peněz než ty realizované soukromými investory. Zapojení lidí přímo z regionu do vlastnictví energetických zdrojů zároveň snižuje odpor místních komunit, které se na některých místech proti stavbám větrných a solárních parků staví, vede-li je velká firma bez ukotvení v regionu.Pokud tedy má být energetická transformace skutečně spravedlivá, musí stát primárně na menších projektech vycházejících přímo od lidí, a nikoli na plánech velkých energetických korporací. Cílem musí být převrácení mocenské dynamiky, která v regionech závislých na těžbě a spalování fosilních paliv panuje.Spravedlivá transformace v globálním kontextuPokud má být energetická transformace Evropské unie spravedlivá i v globálním kontextu, musí nutně splnit ještě dvě podmínky. V první řadě musí zajistit spravedlivý podíl členských států na snižování emisí v závislosti na jejich historickém podílu na znečišťování. Dále musí pomoct chudším státům globálního jihu s adaptací na klimatickou krizi a přechodem na čistou energetii.Historicky totiž vypustily nejvíce emisí oxidu uhličitého, které v atmosféře zůstávají až dvě stě let, právě nejrozvinutější státy, z nichž většina se nachází v Evropské unii. Přitom podle výpočtů takzvaných spravedlivých podílů snižování emisí, které by podle své historické odpovědnosti za způsobení klimatické krize měly jednotlivé země udělat, zůstávají státy Evropské unie pozadu.Stejně tak zůstává dlouhodobě podfinancovaný Zelený klimatický fond, do kterého mají bohatší státy dobrovolně přispívat na pomoc chudým zemím s adaptací na změny klimatu a přechod na čisté zdroje energie. Na jeho zřízení se státy OSN shodly v roce 2010 v mexickém Cancúnu, aby tím pomohly vyrovnat nespravedlnost způsobenou tím, že na státy globálního jihu padají dopady klimatické krize nejvíce, ačkoliv ji nezpůsobily.Druhým aspektem globální nespravedlnosti, jejž je nutné při otázkách energetické transformace vzít v potaz, je otázka surovin potřebných k výrobě obnovitelných zdrojů. Solární i větrné zdroje, či případně baterie nutné pro akumulaci energie, jsou totiž náročné na vzácné prvky, jako je lithium, neodymium nebo kobalt.Například těžba kobaltu, který z více než sedmdesáti procent pochází z Demokratické republiky Kongo, je spojená s dětskou prací a nelidskými pracovními podmínkami, které musí tamní zaměstnanci snášet. Významné škody na životním prostředí způsobuje i těžba lithia.Poptávka po vzácných prvcích tak musí jít ruku v ruce se zvyšováním ekologických i pracovních standardů v zemích, kde se tyto suroviny nacházejí. Výdělky z obchodu se vzácnými surovinami pak musí zůstat v regionech, kde těžba probíhá. Nutné je však i snížení spotřeby a materiální náročnosti naší ekonomiky, aby poptávka po vzácných prvcích nebyla příliš velká a nevedla k plundrování přírody. Je na čase si položit otázku, jestli budoucí doprava má stát na elektrických autech, jejichž výroba těžbu vzácných prvků vyžaduje. Spravedlivá transformace totiž znamená také opuštění koloniálního modelu, kdy korporace a státy z globálního severu vykořisťují chudé státy globálního jihu. Hrozící monopol ČínyZároveň analytici varují před hrozbou ze strany Číny, která si v posledních letech buduje monopol právě na vzácné prvky nutné pro uskutečnění energetické transformace. Čínské firmy nyní kontrolují dodávky všech šestnácti strategicky potřebných kovů vzácných zemin a svůj monopol využívá v mezinárodní politice jako ekonomickou a strategickou zbraň.Prvním čínským embargem na vývoz těchto surovin již bylo postiženo Japonsko či Jižní Korea. Převaze Číny navíc napomáhá, že tyto vzácné prvky se rafinují převážně v jejích fabrikách - v případě světové produkce kobaltu je to až šestašedesát procent. Navíc je zemí, kde se v současnosti vyrábí nejvíce obnovitelných zdrojů a součástek nutných k jejich fungování.Ani tyto geopolitické otázky nelze nechat při úvahách o spravedlivé transformaci stranou. Bude Evropská unie schopná vymanit se ze závislosti na Čínských firmách? Jak podpořit výrobu přímo v členských státech? A bude to vůbec možné, když si čínské firmy roky budují monopol na vzácné zdroje nutné k uskutečnění energetické transformace?Spravedlivá transformace je tedy na evropské i globální úrovni velkým tématem, který by měl být v centru všech diskuzí zaměřených na transformaci energetiky i společnosti vůbec. Absence této důležité debaty nás může v budoucnosti mrzet, protože nezohlednění sociálních otázek při transformaci může v budoucnu vést i ke krachu klimatické politiky. Z uvedeného výčtu je přitom vidět, že k naplnění ideálu spravedlnosti v klimatických otázkách má Evropská unie ještě daleko.Článek vyšel ve spolupráci s nadací Friedrich Ebert Stiftung.",
  "datum": "Svět → Analýza19. ledna 2021 ve 14.39"
},
{
  "url": "https://denikreferendum.cz/clanek/32201-reakcni-novela-zakona-o-pedagogickych-pracovnicich",
  "name": "Reakční novela zákona o pedagogických pracovnících",
  "perex": "Ve Sněmovně postoupil do třetího čtení návrh novely zákona o pedagogických pracovnících, který ohrožuje podstatu učitelské profese a je nejradikálnějším nepříznivým zásahem do pojetí učitelské kvalifikace za posledních sedmdesát let.",
  "text": "↗\nUž o rok později začaly platit standardy pro učitelskou profesi, které až vzniku vlády Andreje Babiše, přežily vše. Repro DR\nUž to vypadalo, že některé pojmy patří mezi veteš ideologických válek. Označení „reakční“ patří mezi ně. Zdá se však, že některá politická opatření užití takových pojmů rehabilitují. V Poslanecké sněmovně postoupil do třetího čtení návrh novely zákona o pedagogických pracovnících.  \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nNávrh umožňuje, aby na středních školách, ale nově i na druhém stupni základních škol mohli vyučovat jakýkoli i všeobecně vzdělávací předmět vysokoškoláci, kteří nejsou absolventy oborů s pedagogickým zaměřením. Ředitel školy by je mohl v takových případech svým podpisem učinit na dobu tří let kvalifikovanými.   Pokusů snížit „zbytečně náročný“ požadavek na vzdělání učitelů však bylo v minulosti víc. Úplné vysokoškolské učitelské vzdělání bylo v České republice jako tehdy v jedné z mála zemí uzákoněno velmi brzy, v roce 1946. Jednalo se o mimořádně progresivní krok, který po dlouhá desetiletí požadovali nejen učitelé, ale i pedagogický výzkum, a nakonec i politici. V roce 1964 se pak pedagogické fakulty staly i organizačně součástí univerzit. Spolu s dalšími takzvanými odbornými fakultami, které připravovaly učitele, se potvrdil vysoký status a prestiž učitelství. Alespoň v jednom důležitém parametru se tak začalo podobat uznávaným profesím, jako jsou lékaři nebo právníci. Srovnání je na místě, protože takzvané pravé či plné profese jsou ty, které se zabývají klíčovými potřebami společnosti, jejichž naplnění nelze zajistit jen nadšením a nápodobou zkušenějších. Mezi tyto potřeby se tradičně řadí například zdraví, nedestruktivní uspořádání vztahů mezi lidmi a k nim přibylo i zajištění mezigeneračního přenosu a soudržnosti společnosti prostřednictvím vzdělávání. Ve zdůvodňování potřeby speciálního vysokoškolského vzdělání učitelů se nejen u nás v letech po II. světové válce objevoval také argument, že nelze plýtvat „nadáním národa“, a proto všechny děti potřebují kvalifikované učitele.Poctivě je třeba přiznat, že ne všichni byli uvedeným legislativním vývojem vždycky nadšeni. Například v každé dekádě po roce 1989 se alespoň jednou objevil pokus degradovat úplné vysokoškolské vzdělání jako kvalifikační předpoklad učitele. V diskusi kolem Piťhovy koncepce základní školy v letech 1992—1994 se objevil názor, že přece stačí mít rád děti a na škole najít zkušeného mistra, který v adeptovi učitelství ten oheň pro učitelství zapálí. Tento model, který lze označit jako kvalifikaci nápodobou, se neprosadil.  Variací podobného podceňování vysokoškolského učitelského vzdělání byly po roce 2001 pokusy redukovat studium na bakalářské na základě lidové moudrosti: „Čím mladší žáky vyučujete, tím méně toho potřebujete znát“. Diskuse ve společných pracovních skupinách Akreditační komise vlády České republiky také řešily otázku, zda všichni učitelé potřebují tak vysoké vzdělávání po tak dlouhou dobu. Opakované souboje se vedly o to, zda je didaktika vůbec věda a jestli nestačí umět jen obor. A zda pedagogické a psychologické přípravy není příliš mnoho. Výsledkem byly spory o podíl praxe studentů učitelství na školách a návrhy na omezení „neužitečné“ teorie.Podobně byl na začátku končící dekády ve hře evergreen „více praxe, méně uvažování“, který tentokrát nevyústil jen v posilování praxe během studia na vysoké škole.  Ale také úvahy o hitu dnešní novely — „odborníci z praxe do škol“. Nic proti většímu podílu dobře analyzované praxe během počáteční učitelské přípravy. Bez ní poznatky oborové, ale i didaktické nebo psychologické, šustí papírem. Požadavek přiblížit školy praxi a nedostatek učitelů odborných předmětů na středních odborných školách a učilištích vedly k výjimkám. Ty umožnily působit zejména ve středním školství odborníkům z praxe — ovšem jako nekvalifikovaným. Novelou zákona v roce 2014 tak byla tato možnost uzákoněna taxativně vyjmenovaným skupinám nekvalifikovaných učitelů. Měli možnost si takzvanou profesní část kvalifikace doplňkovým studiem zkompletovat. Odborníci do škol tedy mohou již dnes.Ostatně již dnes i na základních školách existuje zákonná vstřícnost vůči nekvalifikovaným pracovníkům vyučujícím nejen odborné předměty. Od roku 2004 měli dvakrát pět let na doplnění učitelské kvalifikace či na zahájení studia. S kanónem na mouchyZe škol vždycky zaznívaly dva argumenty pro odstranění požadavku absolvování učitelského studia u těchto osob. Jeden byl zcela pragmatický a logický — co má ředitel školy dělat, když opakovaně nemůže sehnat kvalifikovaného — natož aprobovaného — učitele? Druhý byl ale skrytě hodnotící a neuvědomovaně podřezával větev prestiže učitelství. Nekvalifikovaný působí na škole třeba pět i deset let a jde mu to. Proč ho nutit, aby měl formální glejt, když ta pravá kvalita a učitelská moudrost se stejně nabývá hlavně děláním profese. Tak se postupně posilovalo logicky chybné přesvědčení, že učitelské studium je u každého „jen pro papír“ a vlastně nepředstavuje žádný přínos. Jádro prvních kontrareformních úvah (viz výše úvahy z let 1992-1994) tedy žilo i po deseti letech. Většina nekvalifikovaných přitom studium zahájila. Ostatně i z posledních statistik ministerstva školství vyplývá, že na druhém stupni základních škol je výuka zajišťována v sedmi procentech úvazků nekvalifikovanými a jen 2,4 % vyučujících učitelské studium nezahájilo. Na středních školách je nekvalifikovaných úvazků něco přes pět procent a studium dosud nezahájilo 2,3 procenta. V absolutních číslech se jedná vlastně o přibližně dva tisíce učitelů ze zhruba sedmdesáti tisíc vyučujících na uvedených stupních škol. Problém, který samozřejmě existuje, je tedy regionální — v Karlovarském kraji je podíl nekvalifikovaných úvazků téměř jedna pětina a kvalifikaci si nedoplňuje téměř osm procent učitelů nebo aprobační: v některých předmětech. V osmi krajích jde o zlomky jednoho procenta nebo maximálně do dvou procent nekvalifikovaných. Novela tak naplňuje známé rčení „jít s kanónem na mouchy“.Nekvalifikovaní vyučující ani v minulosti nezvládli zahájit studium jistě z různých, třeba i lidsky pochopitelných důvodů. Reakcí však byl tlak na státní správu, ať použije „kanón“. Tedy ať ten údajně příliš tvrdý až nesmyslný požadavek v zákoně zmírní. Již současná legislativa přitom umožňuje získat plnohodnotnou učitelskou kvalifikaci různými způsoby, aniž by se muselo sahat ke snižování požadavků na vzdělání vyučujících. Dosud platná novela zákona totiž umožňuje doplňkovým pedagogickým studiem (DPS — takzvané pedagogické minimum) učitelskou kvalifikaci získat. Tuto cestu využívá zhruba třetina nově kvalifikovaných učitelů na druhém stupni základních škol a na středních školách ročně. Studium je určeno pro absolventy magisterských neučitelských vysokoškolských programů, tedy kategorie, na niž míří aktuálně navrhovaná novela. Možná by ministerstvo mělo uvažovat o zrušení poplatku za dané studium — zhruba patnáct až pětadvacet tisíc korun a pokrýt náklady akreditovaným institucím, které doplňkové pedagogické studium nabízejí. A tlačit na jeho vyšší kvalitu. Studium je dvouleté, a tak by se noví učitelé mohli do škol dostat relativně brzy.  Jinou možností ministerstva v roli takzvaného regulátora vázané profese je vyjednat s učitelskými fakultami a Národním akreditačním úřadem nabídku konsekutivního modelu přípravy akcentujícího profesní model. Absolventi neučitelského bakalářského studia by se v navazujícím magisterském studiu mohli věnovat dominantně didaktice oboru, pedagogice a psychologii s posílenou praxí. Má to řadu problémů a nejde o model ideální. Stále však lepší než uznat absolventa jakéhokoli magisterského studia za kvalifikovaného učitele — byť na tři roky — rozhodnutím jediné osoby, byť jde o ředitele školy. Reálně hrozí hrubé snížení kvality vzdělávání Navrhovaná Novela je v původním slova smyslu reakční. Vrací nás zpět. Především, dosud nikdy nebyly zpochybněny základní principy pojetí učitelské profese, stanovené v roce 1946, tak jako navrhovanou novelou. Kvalifikaci učitele tvoří právě jedinečné propojení obecného univerzitního vzdělání (filozofie, historie, sociologie, rétoriky a tak dále), oborového vědění, způsobů jeho „překladu“ žákům (didaktika) a znalostí pedagogiky a psychologie. Proto také základním požadavkem našich předchůdců bylo, aby se studium odehrávalo symbolicky „pod jednou střechou“. Uplatnění daného principu bylo dosud jen oslabováno, nikdy ale k plné kvalifikaci nestačilo jen — jakékoli — čistě oborové vzdělání.   Kvalifikaci uděluje stát, nikoli ředitel. Ostatně proto je závěrečná zkouška po studiu zkouškou státní. Mimochodem, státní souhlas, tedy aprobace, je stále ještě připomínkou toho, že skutečně kvalifikovaným je učitel jen pro vyučování konkrétního předmětu. U uznávaných profesí nelze ani uvažovat o jiném potvrzení kvalifikace. O kvalifikaci lékaře také nerozhoduje primář nebo přednosta. V určování profesní kvalifikace má ve všech vyspělých zemích nedělitelnou pravomoc stát.Dosud nikdy nešli řídící pracovníci (asociace ředitelů, CZESHA) proti své vlastní profesi, aby si ulehčili svou aktuální situaci, jejíž obtížnost uznávám. Takový postoj je manažersky pochopitelný, ve veřejném zájmu však zcela jistě není. Tleskají však něčemu, co se může ukázat být Pyrrhovým vítězstvím pro celou společnost. Rychlé řešení pro ředitele může znamenat opravný běh na dlouhou trať pro žáky a jejich rodiče.Autonomie škol a jejich ředitelů je u nás bezprecedentně vysoká. Opakovaně nám to říkají zprávy Organizace pro hospodářskou spolupráci a rozvoj. Směřujeme-li k triumfu ředitelského školství, musíme vedle důvěry ve schopnosti ředitelů také vidět mimořádná rizika. Ředitel má autonomii v hospodaření, odměňování, dalším vzdělávání učitelů. Má volnost v kurikulární oblasti, kde rámcové vzdělávací programy představují jen velmi obecné mantinely. A nyní k tomu přibude právo udělovat učitelskou kvalifikaci. Prý jen na tři roky. Avšak v novele žádná pojistka proti řetězení takových úvazků, ani proti domluvám o výměnách nekvalifikovaných mezi školami není. Máme spoléhat na morálku ředitelů a zřizovatelů. Ano, většinu ředitelů z vychytralých kroků obcházejících limit tří let nepodezřívám. Jenže — příležitost dělá zloděje. A zákon by jen na dobrou vůli osob spoléhat neměl. Odpovědnost ředitelů se tak stává téměř absolutní. Mohou školu řídit jako firmu a ministerstvo by si mohlo oddechnout. Zbude mu odpovědnost už jen za rozeslání financí.Pozoruhodná je také tendence řešit problém rychle bez ohledu na budoucnost. Proč předkladatelé novely pracují jen s věkem odchodu učitelů do důchodu a myslí jen lineárně — tedy protažením současného stavu (spíše stavu z let 2014-2017)? Nabízí se řada dalších důležitých otázek. Jak bude vypadat situace ve školách v polovině začínající dekády, až základní školy zaplní demograficky slabší ročníky? Lze nějak modelovat zájem o učitelství u těch, kteří nikdy nenastoupili nebo ze školství odešli, například kvůli nízkému platu? A bude situace stejná, pokud bude průměrný plat v polovině dekády i vyšší než 45 tisíc korun? A to v kontextu turbulencí na trhu práce a zvýšené nezaměstnanosti? Šetření, která byla k dispozici ještě před covidovým zemětřesením, ukazují, že mezi vysokoškoláky roste zájem o kariéru učitele a absolventi jiných oborů by změnu profese za učitelskou za zlepšených podmínek seriózně zvažovali. Dohromady desítky tisíc potenciálních učitelů, z nichž alespoň o část z nich by měla státní správa usilovat. Co tedy plánujeme dělat, až se všechny uvedené trendy protnou? Zachováme počet tříd a učitelů a snížíme v nich počet žáků? Nebo budeme řešit poloprázdné školy a znovu „optimalizovat“? A plánuje vůbec předkladatel tuto novelu znehodnocující učitelskou profesi v budoucnu zrušit, když pomine současný nedostatek kvalifikovaných učitelů? Nebo je to trvalý alternativní standard profese? Nic z toho nevíme, protože žádná skutečná veřejná debata neproběhla. Důsledky případného přijetí novely jsou zřejmé: pokles prestiže učitelství, rozpad systému přípravy na profesi, postupné vyřazení učitelství z regulované profese a další snížení kvality vzdělávání. Souvislost mezi vzděláním učitelů a výsledky žáků byla přitom vícekrát výzkumně prokázána.    Všechny klíčové dokumenty od vládního programového prohlášení až po Strategii 2030+ se ohánějí starostí o učitele a jejich kvalitu. Zejména v době, kdy se klíčovými stávají právě didaktické a psychologické dovednosti učitelů vzhledem k proměňující se žákovské populaci. Navrhovaná novela jako nejradikálnější zásah do pojetí učitelské kvalifikace za posledních sedmdesát let je také v rozporu se zjištěními a doporučeními mezinárodních organizací. A činí ze standardů učitelské profese jen nezávaznou krasořeč.",
  "datum": "Domov → Komentář18. ledna 2021 v 15.46"
},
{
  "url": "https://denikreferendum.cz/clanek/32186-mohlo-a-melo-to-byt-jinak-me-detstvi-vzemi-kde-se-nehledelo-na-integraci",
  "name": "Mohlo a mělo to být jinak. Mé dětství v zemi, kde se nehledělo na integraci",
  "perex": "Autorce bylo deset, když začala s prací „tlumočnice“. Byla jediná, na koho se rodina i známí mohli obrátit, přestože se sama učila češtinu teprve chvíli. Dnes už by dětství „dospěláckými věcmi“ netrávila. Díky interkulturním pracovníkům.",
  "text": "↗\nNamísto trávení času s kamarády nebo plnění školních povinností jsem často řešila „dospělácké“ věci. Ilustrace Šárka Motyčková\n„Řekni právníkovi, že bych se chtěla zabít,“ řekla mi v roce 2002 jedna Afghánka v azylovém zařízení ve Zbýšově u Brna, kde jsme bydleli. Měla deprese. Třetím rokem pobývala v táboře a netušila, co s ní bude. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nStála jsem zrovna v malé místnosti na konci dlouhé chodby, kde právník sedával. Měla jsem za úkol tlumočit její slova, ale nevěděla jsem jak. Bylo mi zhruba deset let a česky jsem mluvila špatně. A přesto mě lidé z mé rodné země žádali o překlad pokaždé, když právník navštívil tábor. V té době uplynuly dva roky od chvíle, co jsme přišli do České republiky. Chodila jsem do české školy, což bylo pro mnoho Afghánců důkazem toho, že česky umím a mohu jim překládat. Sami tlumočníka neměli, a ani neziskové organizace, které právnickou pomoc nabízely, na něj neměly dostatek prostředků. Kdo neuměl anglicky, žádal o pomoc své děti.\n00:00\n/\n00:00\nFatima Rahimi:  Mohlo a mělo to být jinak\nIntegrace cizinců v Brně 3\nDěti si jazyk osvojily mnohem dříve než jejich rodiče. Chodily do školy, byly češtinou obklopené. Dospělí často absolvovali jen základy, které tehdy nabízel integrační program České republiky, případně neziskové organizace. Na pokračování kurzu zpravidla neměli peníze. Sama jsem překládala nejen své rodině, ale také ostatním. Chodila jsem s nimi k lékaři, pročítala dopisy od ministerstva vnitra kvůli žádosti o azyl, které chodily pouze v češtině, a snažila se jim vysvětlit, co v nich stojí. Nepochybně věděli, že jejich obsah je příliš složitý na to, aby mu porozuměla desetiletá holka s lámanou češtinou. Ale pouhé vědomí, že budou alespoň tušit, co jim ministerstvo píše, jim dodávalo naději. A já je nechtěla zklamat. Moje „práce“ tlumočníka neskončila ani poté, co jsme dostali azyl a Zbýšov opustili. Nadále jsem byla z rodiny ta, která mluví dobře česky, a proto překládá na návštěvě u doktora, je u podepisování pracovních smluv, chodí na rodičovské schůzky a úřady, hledá bydlení.Namísto trávení času s kamarády nebo plnění školních povinností jsem často řešila „dospělácké“ věci. Rodiče to trápilo, brali to jako osobní prohru, ale jiná možnost nebyla. Snažili se češtině naučit, ale bylo to pro ně obtížné. Existenční problémy, stres a deprese spojené s nejistotou ohledně budoucnosti celou situaci ještě ztěžovaly. Trvalo dlouho, než se „osamostatnili“. Podobných příběhů je v mém okolí celá řada. Léta jsem si proto kladla otázku, co mohlo a mělo být jinak. A pak jsem jela psát reportáž do Brna.Most mezi cizincem a majoritouZorientovat se v cizí zemi, v jiném systému, porozumět fungování společnosti odlišné kultury a naučit se jazyk není nic snadného. Složité je to i pro druhou stranu: pro úředníky, lékaře, učitele, zkrátka všechny, kteří mají komunikovat s někým, kdo nezná jejich řeč. Jak to překonat?Odpovědí je takzvaný interkulturní pracovník, tedy člověk, který pochází z dané komunity, umí velice dobře oba jazyky, zná i kulturní kontext a je schopný utvořit most mezi cizincem a majoritou. V Brně zaměstnává interkulturní pracovníky přímo magistrát. Jak to funguje?\nReportáž●Fatima Rahimi\nBrno pomáhá integraci cizinců. Jak funguje oceňovaný projekt, o němž se nemluví? \nMěsto má interkulturního pracovníka pro vietnamskou, arabskou, rumunskou, moldavskou, ruskou a ukrajinskou komunitu — tedy menšiny, které jsou v Brně výrazněji zastoupeny. Přínos pracovníků tkví zejména v tom, že na sebe dokážou navázat lidi z dané komunity — rozumí jazyku a mají sociální vazby.Jejich náplní práce je pak především zprostředkování služby: ptají se lidí, co potřebují; doporučují jim služby, které jsou k dispozici; sledují jejich životní situaci a radí, kde najít pomoc. Ať jde o kurzy češtiny nebo pomoc neziskových organizací. Mohou také pomoci s hledáním práce, doprovodit klienta na správu sociálního zabezpečení nebo živnostenský úřad.Učí cizince zorientovat se v těžkých situacích a doporučuje, na koho se obrátit. Interkulturní pracovník má ovšem pouze ukazovat cestu a je pak na samotných klientech, aby se sami naučili, jak své záležitosti vyřídit. Dobu před existencí interkulturních pracovníků popisuje odborná pracovnice Eva Kaličinská z Organizace pro pomoc uprchlíkům v Brně: „Klienti většinou si překlad většinou museli zajistit sami — přivést své děti nebo si zajistit tlumočníka na telefonu.“ Na rozdíl od tlumočníka či dítěte ovšem interkulturní pracovník zná kulturní prostředí a je tak schopen vykreslit kontext a dovysvětlit, proč a jak se věci řeší. Pamatuji si, jaké problémy mi dělalo vysvětlit rodičům český právní systém, kterému jsem sama stěží rozuměla. \nKdo jsou interkulturní pracovníci\nKaličinská dále líčí případy, kdy se v zásadě banální situace staly kvůli neznalosti jazyka a kontextu spouštěčem značných problémů. Jedna její klientka ze Sýrie prý dostala z úřadu práce dokument, kde bylo napsáno: „Po obdržení této písemnosti se dostavte nejpozději následující den…“ Význam formulace ovšem nedokázala rozluštit, nepochopila tak, že se musí na úřad dostavit, načež ji z evidence vyřadili. Jazyková bariéra není to jediné, s čím interkulturní pracovník může pomoci.               „V české kultuře je zvykem, že když se na vás při jednání usměji, znamená to, že je vše v pořádku, že si rozumíme. U Vietnamce je právě opak: když se při rozhovoru začne hodně usmívat, neví, co mu říkáte, nerozumí vám, je nervózní a dává to najevo právě úsměvem,“ vysvětluje vedoucí oddělení sociálního začleňování města Brna Tomáš Jurčík a dodává, že podobných kulturních nedorozumění je mnoho. Interkulturní pracovník je však rozpozná, má totiž vhled do obou kultur. Možná kdyby interkulturní pracovníci fungovali i před devatenácti lety, nepozdravila bych doktorku, ředitelku zařízení i právníka pozdravem „ahoj vole“.Se získáváním důležitých informací mají cizinci problém obecně. Nezná-li člověk jazyk, je závislý na výkladech druhých.       „V rámci koronavirové krize docházelo k přenosu poplašných zpráv. Tím, že interkulturní pracovníci byli v kontaktu s komunitou, byli schopni velice rychle reagovat a napravit tak nepřesné informace,“ říká Eva Kaličinská. Dezinformace se samozřejmě šíří nejen mezi cizinci, ovšem při neznalosti jazyka a mediálního prostředí je ještě složitější si informace ověřovat.Interkulturní pracovník také zprostředkovává komunikaci mezi rodiči a školou. „Kolikrát se stalo, že jeho zapojení de facto rozhodlo o tom, že škola dítě přijala. Ředitelům měl kdo poskytnout potřebné informace o dítěti a rodině, ba v některých případech se za rodinu zaručit, že jsou slušní, že pracují. Zároveň vysvětlit, že i ti co nepracují, jsou slušní. Pomáhá i to, že škola ví, že objeví-li se nějaký problém, mají se kam obrátit,“ vysvětluje Lenka Šafránková Pavlíčková, koordinátorka brněnského projektu na Magistrátu města Brna.S krizovými situacemi si mnohdy neví rady ani české orgányBěhem svého pobytu v uprchlickém táboře i později jsem se několikrát octla v situaci, kdy byl člověk, který mě požádal o tlumočení, zjevně ve špatném psychickém stavu. Byla jsem dítě, nevěděla jsem, jak reagovat, ale obávám se, že by si nevěděl rady ani dospělý tlumočník. Interkulturní pracovník by však měl. Má za sebou školení a vzdělávání.Karin Atassi nedávno řešila smutný případ s domácím násilím. „Moje klientka je v České republice sama, neumí dobře jazyk, nezná zákony a postupy, je to pro ni velký stres a strašná zátěž,“ popisuje s tím, že podobné případy jsou složité i pro české ženy, ale v případě cizinek jsou ještě řádově komplikovanější. „Moje klientka je na manželovi finančně závislá, je zvyklá, že o všem rozhoduje on. Nedovede si proto představit, že by se měla octnout úplně sama,“ vysvětluje Atassi. „Řešíme zde specifický kulturní a životní kontext, který nezná a nechápe ani sociální služba v České republice, která by měla klientce pomoci,“ upozorňuje Šafránková Pavlíčková. Rolí interkulturní pracovnice je v tomto případě zajistit pochopení a informace o arabské komunitě českým orgánům a lidem, kteří s klientkou pracují, ať jde o psychology či sociální služby.„Manžel mé klientky spoléhal na to, že sama nic nezmůže. Jenže najednou jí někdo začal pomáhat a ona se tak odhodlala velké rozhodnutí učinit. Zkusil jí vyhrožovat, ale skončil na pár dní ve vězení. Pak rychle pochopil, že je to marné,“ uzavírá případ Atassi. Život v neznámém prostředí není nic snadného. Cizince tíží jazyková bariéra, nemají dostatek informací ani známých, na něž by se obrátili. Interkulturní pracovník sbližuje menšiny s majoritou, pomáhá cizincům, ale také úředníkům, aby se neztratili, a vede je k vzájemnému porozumění. Současně ale vyplňuje děravá místa v systému, který integraci léta odsouvá na druhou kolej. Alespoň tady v Brně prokazují, že kdyby interkulturní pracovnici fungovali už před dvaceti lety, mělo by nejedno dítě přistěhovalců o trochu snadnější život. Článek vznikl ve spolupráci s organizací Transitions v rámci programu na podporu žurnalistiky zaměřené na řešení (solutions journalism).",
  "datum": "Domov → Komentář16. ledna 2021 v 11.05"
},
{
  "url": "https://denikreferendum.cz/clanek/32193-je-hrozbe-fasismu-v-usa-s-trumpovym-koncem-definitivne-odzvoneno",
  "name": "Je hrozbě fašismu v USA s Trumpovým koncem definitivně odzvoněno?",
  "perex": "Fantom amerického fašismu se tentokrát neutralizoval sám svým symbolickým diletantstvím, když projevil kompetenci na úrovni nacistů, kteří by vypálili Reichstag ve vlastních uniformách. Je ale hrozba zažehnána definitivně?",
  "text": "↗\nCo mu ale šlo, když jednal v sebevědomém vítězném rauši, dokázal spektakulárně popřít, když prohrál a spustil svůj příznačný záchvat vzteku hodný rozmazleného pětiletého kluka, který po prohrané partii s brekem převrhne desku s „Člověče, nezlob se“. Foto Marco Verch, flickr\nZdá se, že po úterní zteči Kapitolu a stvrzení Bidenova vítězství Kongresem končí několikaměsíční Trumpova snaha o autoritářsky převrat. A i když asi nikdy v životě neuzná prohru, tak konečně připustil, že Bílý dům opustí a přesun moci proběhne mírumilovně a vyzval k ukončení násilí, které podnítil. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMožná tak může konečně v klidu a bez strachu z bezprostředně hrozícího amerického fašismu proběhnout rekapitulace, proč neměl tento Trumpův pokus o puč šanci na úspěch. Při veškerém Trumpově šoubyznysovém „charizmatu“ a jeho loajální hardcore fanouškovské základně, po prohraných volbách přestaly jeho tahy už úplně respektovat základní pravidla americké politické hry, a tak s šokem a fňukáním zjistil, že partie šachu, kde koncovka spočívá v obětování krále, se vyhrát nedá.Implicitní pravidla politické hry v každé společnosti předepisuje určitá mytologie — nefungují jako sbírka fiktivních pohádek, ale jako soubor sdílených příběhů a obrazů, které zakládají nejdůležitější hodnoty dané společnosti. V tomhle smyslu je v poválečné Evropě svrchovaným mýtem druhá světová válka, jasně polarizující nacismus a fašismus na stranu zla, demokracii a svobodu na stranu dobra. Jako jeden z důvodů úspěchu Donalda Trumpa v jeho prvních prezidentských volbách se dá číst to, že vystupoval poctivě podle osnovy amerického mýtu, a mobilizoval jeho klíčové tropy. Pod heslem „America First“ zahrál klíčovou kartu americké výjimečnosti, a i přesto, že jeho majetek pochází z dědictví a daňových úniků, tak se mu podařilo prezentovat sebe samého jako úspěšného businessmana a self-made mana, což je ostatně ztělesnění amerického snu, ultimátního narativu mytologie Spojených států. Vlivem stoupajících nerovností v něj rozezlení Američané už skoro přestali věřit. Trump jim však sliboval, že víru v americký sen zase obnoví: to byla podstata hesla Make America Great Again.Co mu ale šlo, když jednal v sebevědomém vítězném rauši, dokázal spektakulárně popřít, když prohrál a spustil svůj příznačný záchvat vzteku hodný rozmazleného pětiletého kluka, který po prohrané partii s brekem převrhne desku s „Člověče, nezlob se“. A začal kálet na půdu, z níž vyprávění o americkém snu a výjimečnosti vychází, tj. na obraz Spojených států jako kolébky demokracie a říše svobody. V kontextu americké mytologie není nepodložené zpochybňování voleb jakožto svrchovaného rituálu demokracie jenom podrazáckou libovůlí, je to přímo útok na „posvátné články víry“ Spojených států. V dané perspektivě se tak paradoxně nejeví obsazení Kapitolu jako žádný šok, ale je plně konzistentním vyústěním dosavadní Trumpovy povolební snahy. Kapitol je symbolickým srdcem Spojených států, nejen lokální dominantou hlavního města, které se na rozdíl od ostatních amerických velkoměst nepyšní panoramatem mrakodrapů kvůli zákonu o výšce budov, ale díky vyobrazení na rubu padesátidolarovek i symbolem identity Spojených států vůbec. Co je tak útok na volby na poli „demokratického rituálu“, to je útok na Kapitol na poli „americké sakrální architektury“. Ne, že by útoky na „posvátné články víry“ nebyly možné, a z úplně jiných pozic někdy i žádoucí, když se ale na ně útočí ve jménu těch samých posvátných článků, tak to z počínaní Trumpa a jeho přívrženců činí celkem absurdní drama. Na kost se tak odhalila určitá symbolická schizoidnost, která v Trumpovém počínaní tikala jako časovaná bomba. Bizarní fotky a kostýmy Trumpových fanoušků, obsazujících Kapitol, jsou tak výsostně příznačnou ilustrací bizarnosti situace, kdy establishment vyzývá ke svržení establishmentu, kdy pod velkohubým slibem, že Ameriku učiní znovu velikou, nakonec prezident zaútočí právě na ty hodnoty, na nichž Amerika svou velikost zakládá, kdy si ultimátní patriot za své vlády nechá vlastními podporovateli (poprvé od roku 1814) dobýt srdce patriotizmu, kdy se lidé s plackami „Blue Lives Matter“ („Na modrých životech záleží“, to jest podporovatelé policie vůči hnutí Black Lives Matter) mlátí s policií. Jak byl tento Trumpův domácí „symbolický terorismus“ kontraproduktivní, je zjevné. Ačkoli někteří republikánští senátoři a kongresmani zůstali zatvrzele lpět na trumpovských pozicích, mediální prostor zahltila inflace obratů jako „útok na srdce americké demokracie“ a proti Trumpovi vystoupili jeho bývalí klíčoví spojenci jako předseda většiny Senátu Mitch McConnell či viceprezident Mike Pence. Nejlépe snad dokládá naprostou nepřijatelnost těchto symbolických aktů to, že se k nim nedokážou přihlásit ani mnozí hardcore Trumpovi fanoušci. A namísto toho splétají konspirace, jak za událostmi ve skutečnosti stála Antifa, aby Trumpa diskreditovala. Zdá se tak, že konkrétní fantom amerického fašismu se neutralizoval sám svým symbolickým diletantstvím, když projevil kompetenci na úrovni nacistů, kteří by vypálili Reichstag ve vlastních uniformách, případně v neutrálnějším přirovnání na úrovni kandidáta na papeže, který by zpochybňoval legitimitu římskokatolické církve. Žel to, že se tato epizoda trumpismu zjevně obejde bez zásadnějších důsledků, samozřejmě neznamená, že fašistické a autoritářské proudy, které se v ní zobrazily, přestávají existovat a být strašlivě nebezpečnými. A po krátkodobém vydechnutí může hrozit, že se dlouhodobě ve skrytu posílí, protože se utvrdí Bidenovým narativem o vytouženém návratu do normálu, kde se teď ještě výrazněji celá trumpovská éra může odškrtnout jako nepochopitelná úchylka v jinak vzorných amerických dějinách. O to víc se teď může „bělit“ éra starých dobrých republikánských prezidentů, přičemž se zahladí, že odsudek Trumpa přišel jedině kvůli tomu, že porušil posvátné tabu, nikoli kvůli jeho politickým krokům a názorům, v nichž se od řady svých předchůdců příliš neliší. Ono „staré dobré republikánství“ tak zůstává stále silně přítomné, a na rozdíl od Trumpa svoje autoritářství dělá dlouhodobě obratněji: nikoli otevřenými útoky na posvátné symboly, ale strukturálně, to jest plně podle pravidel a v hávu demokracie, kdy se hlasy marginalizovaného elektorátu nezpochybňují, ale staví se jim do cesty — skrz překreslování volebních okrsků a mazání z voličských seznamů — překážky, aby se vůbec mohly do voleb promítnout. Může tak být jen otázkou času, kdy se fašistické alt-right kruhy, které se už teď nestydí za otevřeně nacistickou a otrokářškou symboliku (a vystavovali ji na odiv i v Kapitolu), plně odstřihnou od oficiální mytologie Spojených států s vítězným liberálním Severem proti ultrakonzervativnímu otrokářskému Jihu, a zcela se obrátí na pěstovaní alternativní svébytné mytologie fašismu v amerických konfederačních odstínech. Protože kde „pochod na Washington“ nemohl vyjít Trumpovi jako prezidentovi národa, který se pyšní svou bytostnou demokracií, může vyjít nějakému americkému Mussolinimu, který by národ koncipoval v jiných rámech. A to už by byla hra, v níž by zteč Kapitolu mohla být funkčním tahem.",
  "datum": "Svět → Komentář15. ledna 2021 ve 14.25"
},
{
  "url": "https://denikreferendum.cz/clanek/32195-britanie-hlasi-rozmach-pecovatelskeho-sektoru-sami-pecovatele-ale-stradaji",
  "name": "Británie hlásí rozmach pečovatelského sektoru. Sami pečovatelé ale strádají",
  "perex": "Ve Velké Británii se i kvůli epidemii covidu-19 sektor zdravotní a sociální péče těší nebývalému rozmachu. Většina pečovatelů ale nedosáhne na minimální důstojnou mzdu. O vyšší platy se svádějí střety na mnoha polích.",
  "text": "↗\nPlaty i postavení pečovatelů obecně jsou v Británii i kvůli covidu-19 velkým politickým tématem. Foto Georg Arthur Pflueger, Unsplashed\nPečovatelský sektor v Británii vykazuje nejvyšší podíl nových pracovních míst. Na pracovním trhu jinak paralyzovaném epidemií covidu-19 čítají nabídky týkající se zdravotní a sociální péče až 125 tisíc míst — tedy víc než v kterémkoli jiném britském odvětví. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nUvedené nabídky často přijímají lidé, kteří na jaře minulého roku, v „první vlně“ epidemie, přišli o práci. Růst sektoru se ale zatím neprojevil na výši mezd — tři ze čtyř pečovatelů nedosáhnou na minimální důstojnou mzdu: v Londýně je to necelých jedenáct liber na hodinu, ve zbytku Británie devět a půl libry. U nových pečovatelů se tak mísí pocity uspokojení ze smyslu vykonávané práce s finanční nejistotou. Deník Guardian cituje čtyřiačtyřicetiletou Taru Snellingovou, která před epidemií pracovala v bezpečnostních službách. Teď je pečovatelskou asistentkou. „Tohle je první práce, do které se těším,“ říká Snellingová. Její hodinový příjem činí 8,75 liber. Plat je jejími slovy „nesmyslný, vzhledem k tomu, co práce obnáší“.Platy i postavení pečovatelů obecně jsou v Británii i kvůli covidu-19 velkým politickým tématem. Například minulé léto premiér Boris Johnson čelil kritice, když vysokou úmrtnost v domovech pro seniory přisoudil nedodržování vládních nařízení. National Care Forum (občanská organizace Národní pečovatelské fórum), spolek, který sdružuje charitativní pečovatelské organizace, se na Johnsonovou adresu vyjádřil následovně: „Premiérovy výroky nejsou ani pravdivé, ani prospěšné.“ Zároveň fórum zdůraznilo potřebu investic do pečovatelského sektoru, a to jak do infrastruktury tak do pracovníků. Stejný názor má i labouristická opozice. Místopředsedkyně strany Angela Raynerová v září nazvala nízké platy pečovatelů „morální potupou“ a vybídla vládu k jejich rychlému navýšení. Konzervativci přislíbili postupnou platovou reformu během dalších tří let, Raynerová je ale toho názoru, že pečovatelé a jejich rodiny nemohou déle čekat. Vedle střetů v Parlamentu se vzmáhá iniciativa Clap for Our Carers (Potlesk našim pečovatelům), která se zrodila vloni v březnu a letos 7. ledna se dočkala obnovy. Spočívá v tom, že občané každý čtvrteční večer, v ulicích i z domů, tleskají klíčovým pracovníkům. Odborová organizace UNISON, která je s téměř 1,5 milionem členů největší svého druhu v Británii, však zdůrazňuje, že spíš než aplaus potřebují pečovatelé vyšší platy a praktickou podporu. UNISON připomněl, že právě pečovatelé už po několik desetiletí nezištně drží britskou společnost pohromadě. A nyní to platí více než kdy dřív.Další informace:The Guardian ‘You feel you have made a difference‘: laid-off workers join UK care sectorThe National Care Forum PM’s comments on care homes ‘neither accurate nor welcome’BBC Labour urges pay rises for care workers for ‘Covid sacrifices’UNISON Carers need practical support more than applause",
  "datum": "Svět → Zpráva15. ledna 2021 v 18.21"
},
{
  "url": "https://denikreferendum.cz/clanek/32199-palestinci-pujdou-konecne-zase-k-volbam-popatnacti-letech-poprve",
  "name": "Palestinci půjdou konečně zase k volbám, po patnácti letech poprvé",
  "perex": "Hlavní palestinská uskupení se tentokrát dohodla, že nejprve se uspořádají volby, a teprve poté budou řešit vzájemné konflikty. Fatah i Hamás vládnou již deset let bez demokratického mandátu. Otázkou zůstává, jak přijme výsledek Izrael.",
  "text": "↗\nDrtivá většina Palestinců volby dle průzkumů vítá, přes padesát procent z nich má však obavy, že neproběhnou zcela férově. Foto ECFR, Pixbay\nV Palestině proběhnou tento rok konečně zase volby — první od roku 2005, respektive 2006. V závěru minulého týdne to stvrdil dekretem prezident Mahmúd Abbás. Obecně se na konání voleb dohodly dvě hlavní palestinské mocenské skupiny — Fatah a Hamás — již minulý rok. Teprve nyní byla však potvrzena konkrétní opatření, která volby fakticky umožní. \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nPrakticky vzato budou Palestinci volit nejprve parlament 22. května, poté 31. července prezidenta, a nakonec má být vybráno celé vedení Organizace pro osvobození Palestiny. Hlasovat by se mělo jak na Západním břehu, tak v Gaze, a i ve východní části Jeruzaléma. Zde je však otázkou, zda jeruzalémským Palestincům umožní volit Izrael. „Prezident pověřil (ústřední) volební komisi a celý státní aparát, aby zahájil přípravu demokratických voleb ve všech městech domoviny,“ uvádí s odkazem na Abbásův dekret agentura Reuters. \nRozhovor●Lucie  Alistair\nRozhovor s Jeffem Halperem: V Palestině je jedinou cestou dekolonizace\nPoslední volby, které se konaly v celé Palestině, byly do parlamentu v roce 2006. Zvítězilo v nich tehdy hnutí Hamás s radikálnější a silně protikorupční rétorikou. Následovala vnitropalestinská válka, ovládnutí Gazy a petrifikace pozic obou dominantních uskupení. Jak Fatah, tak Hamás vládnou přibližně již deset let — tedy od vypršení funkčních období z voleb 2005 a 2006 — bez demokratického mandátu. Mezi analytiky se vede dlouhodobá debata, zda mohou za tuto skutečnost více jmenovaná uskupení samotná, anebo Stát Izrael. Ten totiž soustavně vyhlašuje, s jakými palestinskými představiteli bude spolupracovat a s jakými ne, volby nevolby. Nedemokratická povaha vlády v Gaze i na Západním břehu byla jedním z hlavních motivů lidové protestní vlny, která probíhala v Palestině během tzv. arabského jara. „Hlavní palestinská uskupení se pokusila v minulé dekádě několikrát sestavit jednotnou vládu a vypsat volby, nikdy se to však opravdu nepodařilo (…) Současná situace je jiná v tom, že podle uzavřené dohody se mají nejprve konat volby, a teprve poté se má řešit sjednocování reprezentace a politické otázky,“ vysvětlila na France 24 Irris Maklerová, oblastní zpravodajka stanice.\n↗\nFatah a Hamás mají vést do voleb jejich dlouholetí lídři, Mahmúd Abbás (vpravo) a Ismail Haníja. Fota z agentur\nProč právě nyníPozorovatelé spojují ochotu palestinských mocných uspořádat konečně volby především s posledním mezinárodním vývojem. Konkrétně se jedná zejména o posílení postavení Státu Izrael díky tzv. Abrahámovským dohodám — Spojeným státy vyjednanými smlouvami mezi Izraelem a méně angažovanými arabskými státy: Marokem, Súdánem, Bahrajnem a Spojenými arabskými emiráty. Dále se upozorňuje na časovou blízkost Abbásova stvrzení a nástupu nové administrativy v USA. Vláda Donalda Trumpa prosazovala vznik palestinského státu na území a za podmínek, které určí Stát Izrael a USA vzájemnou dohodou (tzv. Kushnerův mírový plán). Od vlády Joa Bidena si Palestinci slibují inkluzivnější přístup, třebaže málokdo pochybuje, že i ta bude proizraelská.„(Aktuální začátek příprav na volby) je, jako by Palestinci vzkazovali nastupující americké administrativě: ‚Jsme připraveni se zapojit,‘“ uvedl pro Reuters palestinský analytik Hani Habib.Otázka výsledku\nRozhovor●Lucie Šarkadyová\nRozhovor s Mosim Razem: Palestinci nakonec získají stejná práva jako Izraelci\nPodle průzkumů z prosince 2020, jež dělalo Palestinian Center for Policy and Survey Research (PCPSR), hodlá dát osmatřicet procent Palestinců hlas Fatahu a čtyřiatřicet Hamásu. V prezidentské části voleb je pak nejpopulárnějším kandidátem zatím jeden z lídrů Hamásu Ismaíl Haníja, jehož chce volit padesát procent již rozhodnutých voličů. Dosavadního prezidenta Abbáse chce podpořit třiačtyřicet procent. Kampaň však teprve začíná.Velkou otázkou je, jak se k volbám postaví klíčoví regionální hráči, kolik se ve volbách objeví nových tváří a s jakým programem bude kdo kandidovat. Pro řadové Palestince jsou podle PCPSR nejdůležitějšími otázkami korupce a sjednocení reprezentace, tedy krom budoucnosti státu samotného. Jak Haníja, tak Abbás patří však ještě k první postarafatovské generaci palestinských vůdců a nikdo moc nečeká, že by nějak programově překvapili.Výsledek palestinských voleb může ovlivnil silně i vývoji v Izraeli. Také tam se totiž budou tento rok konat parlamentní volby (konkrétně 22. března, mimochodem již čtvrté za poslední dva roky). Na palestinskou volební atmosféru může mít dopad jak izraelská předvolební kampaň, tak program, a pochopitelně činnost vlády, jež se po volbách utvoří. „Je zde riziko, že (palestinské) volby vyhraje opět Hamás, což Izrael, EU a USA nepřijmou (…) a je zde i riziko, že se Fatah a Hamás dohodnou na konec na vzniku jednotné kandidátky. Tímto by volby ztratily část svého smyslu, protože prostor pro úspěch kandidátů mimo hlavní mocenská uskupení by se povážlivě zmenšil,“ uvedl pro Al-Džazíru Chálil Šaín z Palestinian Centre for Policy Research and Strategic Studies, známého také pod zkratkou Masarat.Další informace:Reuters Mahmoud Abbas announces first Palestinian elections in 15 yearsFrance 24 Palestinian elections: Fatah and Hamas agree to hold vote in six monthsAl-Džazíra Palestine elections: Dates set for first vote in 15 years",
  "datum": "Svět → Zpráva18. ledna 2021 v 11.30"
},
{
  "url": "https://denikreferendum.cz/clanek/32194-za-kapitol-a-povolebni-stvani-sitrump-impeachment-zaslouzil-otazkou-je-conyni",
  "name": "Za Kapitol a povolební štvaní si Trump impeachment zasloužil. Otázkou je, co nyní",
  "perex": "Druhý impeachment dosluhujícího amerického prezidenta nebyl reakcí pouze na Trumpovu řeč z demonstrace před vpádem do Kapitolu, ale na vše, co dělal v posledních měsících, i na jeho chování při útoku. Trápení s ním však ještě nekončí.",
  "text": "↗\nCelkově hlasovalo pro Trumpův druhý impeachment 14. ledna 232 poslanců, 197 proti a čtyři se zdrželi. K demokratickým kongresmanům se připojilo i deset republikánů. Grafika Hoekstrarogier, Pixabay \nPoslanci Kongresu Spojených států rozhodli správně a jednoznačně: dosluhující prezident Donald Trump se dopustil „podněcování ke vzpouře“, kontextuálně stupňujícího se nabádání k útoku na základní instituce státu — volby a parlament. Učinil tak jednak pobízením k aktivnímu vzdoru vůči výsledkům demokratických voleb, a to i poté, co se u cca šedesáti soudů ukázalo, že nemá pravdu vůbec v ničem, a jednak výzvami k přímému vystoupení vůči zákonodárcům, když měli 6. ledna stvrdit volební výsledky.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nZhusta citována je nyní poslední řeč, kterou Trump pronesl na demonstraci Zachraňme Ameriku před inkriminovaným vpádem trumpovců do sídla Kongresu. Nejde však zdaleka jenom o ni, ba naopak — je to trochu past. Sám projev totiž obsahoval krom výzvy k pochodu ke Kapitolu a pasáží typu je nutné mít kuráž udělat, co je zapotřebí i apel na protestování „vlastenecky a bez násilí“. Trump si v podobném doublespeaku libuje — vzpomeňme na jeho vzkaz militantním stoupencům stay back and stand by z předvolební debaty. A jeho zastánci nyní šermují kusými výzvami k poklidu a vstřícnějšími výklady řečeného.\nReportáž●Jindřich Janíček\nJsme uvnitř!\nTrumpovo „podněcování“, na němž se zakládá věcná podstata schváleného impeachmentu, nemožno chápat jen s ohledem na jeden konkrétní proslov. Je třeba myslet na celou dvou-a-půl-měsíční masáž o zfalšovaných volbách a související burcování. Čistě na demonstraci 6. ledna sice zazněla řada problematických vět, ale i ty jsou bez dalšího obojace vyložitelné. Například: „Nikdy se nevzdáme. Nikdy neuznáme, že jsme prohráli. Nemůžete uznat porážku, když se kradou hlasy. Naše země toho už má dost. Už to nebudeme dále snášet,“„Zastavíme tuto krádež (volebního vítězství),“     „Nebudete-li bojovat jako diví, o tuto zemi přijdete.“Vskutku zapotřebí je brát věc v kontextu. Jak uvedl ve čtvrtek jeden z hostů tematického pásma francouzské státní televize, ona Trumpova „řeč“, kterou Kongres posuzoval, začala už po 3. listopadu. A její součástí bylo i to, jak se během vpádu do Kapitolu Trump choval a jak útok ve svých tweetech rámoval, než se odhodlal k jeho odsouzení. Připomeňme si, že: ještě ve 2:22 místního času, tedy dvaadvacet minut po vylomení dveří do Kapitolu, Trump tweetoval, že jeho viceprezident Mike Pence předsedající certifikační schůzi „nemá odvahu udělat, co je třeba“,ještě půl hodiny po vpádu prvních lidí do budovy telefonoval poslancům, aby výsledky voleb zpochybnili,po prvních žádostech o posily odmítl řešit vyslání Národní gardy,první výzvu svým stoupencům v Kapitolu k nenásilnému chování publikoval až na několikeré naléhání čtyřicet minut po průniku do budovy, a to ve stylu neubližujte policistům,s první výzvou k ukončení protestu (We love you. You are very special. But we have to have peace. Go home) vystoupil až ve 4:22 místního času, tedy dvě hodiny dvaadvacet minut po vylomení vstupních dveří,po většinu času koukal Trump na živý přenos dění v Kapitolu v televizi a odmítal brát telefony. Republikáni z Kongresu museli volat jeho poradcům a jeho dceři, aby ho přiměli konečně něco udělat.Platí navíc, že Trump už od listopadu nevystupoval jen sám za sebe, ale jako hlava skupiny politiků, kteří se účastnili jeho tažení spolu s ním. Jeden z nich  — Rudy Giuliani — na demonstraci 6. ledna říkal, že důkazy skrývají pouze zločinci a že situaci by bylo nejlepší „rozsoudit soubojem, bojem“. Další pak — Mo Brooks — zase pronesl: „Dnešek je den, kdy si budeme dělat seznamy jmen a nakopávat zadky.“\n↗\nJeden z Trumpových tweetu z 6. ledna se sdělením typu „můžete si za to sami a mějte na paměti, co můžu, když chci“. Repro DR\nDonald Trump asi nechtěl prostřednictvím svých stoupenců provést přímo klasický puč. Ač jeho skutečné vnímání celé věci zůstává záhadou, je pravděpodobnější, že chtěl spíše jen zastrašovat, demonstrovat svůj trvající vliv a sílu — a možná si připravit půdu pro další plány. Na místě ale zemřelo pět lidí, což je mimochodem o jednoho více než při útoku na ambasádu v Benghází v roce 2012, kvůli kterému grilovali republikáni Obamu a Clintonovou po čtyři roky. A jak ukazuje dosavadní vyšetřování, reálně ohroženy byly i životy zákonodárců.Nebezpečný precedens\nAnalýza●Petr Jedlička\nVyšetřování útoku na Kapitol: zadrženo již téměř sto trumpovců, motivy různé\nMohli poslanci nechat vše uvedené jen tak bez odpovědi, tedy, lidově řečeno, nechat vše vyhnít? Většina republikánských poslanců k tomu při debatě o impeachmentu vybízela — argumentovalo se zejména, že Trumpovi zbývá už jenom týden ve funkci a že impeachment národ ještě více rozdělí. Na obojím něco je. Neplatí sice, že by zůstávalo dnes mnoho Američanů v dilematu pro Trumpa vs. proti Trumpovi nerozděleno. Impeachment může však protrumpovskou část ještě více radikalizovat.Jenomže mohl Kongres nechat vzniknout podobně nebezpečný precedent? U prezidenta podrobeného impeachmentu je navíc větší šance, že se mu podřízení vzepřou, pokud by nařídil v posledních dnech svého mandátu nějakou šílenost. Uváží-li se celkový význam impeachmentu v americkém systému, v Trumpově případě byl nyní rozhodně na místě. Impeachment je v USA pojistkou jedněch zástupců lidu proti druhému. A jak se řešilo již loni ve speciálním textu k tématu, „(U impeachmentu) neběží primárně o posouzení a náležité potrestání konkrétního deliktu, ale o sesazení osoby, která dle důvodného mínění velké většiny vrcholné politické reprezentace už nedokáže vykonávat funkci v souladu se smyslem této funkce dle ústavy, anebo prokázala v závažné míře tendenci zneužívat postavení či moc, jež díky veřejné funkci získala (…) Jde tu o ochranu ústavního pořádku.“I proto hlasovalo pro Trumpův impeachment spolu s demokraty oněch deset republikánů. Nyní je nicméně hlavní otázkou, co bude dále.\n↗\nStoupenci dosluhujícího prezidenta před Kapitolem. Foto Tyler Merbler, flickr.com\nAktuální dilemataObecně má po schválení impeachmentu Sněmovnou reprezentantů následovat proces v Senátu, v jehož závěru může být prezident dvoutřetinovou většinou sesazen. Přijde tak nejen o místo, ale i o penzi, o doživotní nárok na ochranku a podobě. Může přijít i o právo znovu kandidovat. Proces po Trumpově aktuálním impeachmentu se ovšem nestihne takřka určitě do 20. ledna — do nástupu nového prezidenta. A vůdčí zákonodárci se tak musejí rozhodnout: má smysl tlačit na projednání věci co nejrychleji, tedy dokud je vpád do Kapitolu v živé paměti, a zablokovat tím nastupujícímu Bidenovi uprostřed pandemie Senát, nebo je lepší věc odložit, řekněme, na duben, až budou známy závěry vyšetřování, ale zároveň vyvane současná rozhořčená atmosféra?   \nKomentář●Josef Bernard\nNevidíte rozdíl mezi Black Lives Matter a násilím v Kapitolu? Vysvětlím vám ho\nK eventuálnímu Trumpovu zpětnému sesazení, respektive k zákazu další kandidatury, potřebují demokraté v Senátu získat sedmnáct republikánských hlasů. Zatím jich mají asi pět. Pomůže věci, když se vyjasní, jakou roli sehráli při vpádu do Kapitolu někteří protrumpovští politikové, kteří s útočníky sympatizovali? Jedna poslankyně dokonce ohlašovala na Twitteru, kde v budově je zrovna předsedkyně Sněmovny Pelosiová…FBI vydala před několika dny varování, že radikální trumpovci chystají na 20. ledna demonstrace u sídel sněmoven ve všech státech USA. Údajně je též pravděpodobné, že část účastníků bude ozbrojena. Donald Trump sám zatím spíše mlčí, respektive v odpovědi na dotazy hájí svůj postup, ale okázale vyzývá i k nenásilí.            Možná, že republikánské senátory přesvědčí jeho chování právě během 20. ledna. A možná, že o všem rozhodne spíš počet velkých firem, jež utnou republikánským politikům kvůli Trumpovi penězovody. Od 6. ledna ohlásily příslušný záměr již desítky různých lobby a korporací. Bude se ovšem Republikánská strana nyní štěpit? A začne tažení proti poslancům, kteří podněcovali trumpovce k akci spolu s prezidentem? V USA lze trestat i poslance, kteří štvou proti státu, ovšem jen podle ústavního dodatku schváleného v atmosféře po americké občanské válce… Co to způsobí? Půjdou trumpovští radikálové do odboje? Co se stane, zakáže-li Senát Trumpovi znovu kandidovat? A jak míní Biden toto vše „hojit a urovnávat“? Poslanci Kongresu Spojených států rozhodli ve čtvrtek nad ránem jednoznačně. Ale trápení s Trumpem ještě zdaleka nekončí.",
  "datum": "Svět → Komentář15. ledna 2021 v 16.39"
},
{
  "url": "https://denikreferendum.cz/clanek/32189-rozhovor-resil-jsme-domaci-nasili-omrzliny-dluhy-za-odpad-i-nevyplacene-mzdy",
  "name": "Rozhovor: Řešil jsme domácí násilí, omrzliny, dluhy za odpad i nevyplacené mzdy",
  "perex": "Alexandru Ceban pracuje při brněnském magistrátu jako interkulturní pracovník pro moldavskou a rumunskou menšinu. Nejsem jen tlumočník, musím být otevřený a nebát se přiblížit k lidem. Jinak mi nebudou věřit, říká.",
  "text": "↗\nAlexandru Ceban začínal v České republice jako svářeč. Poté vystudovaný teolog pokračoval jako pravoslavný kněz. A nyní je interkuturním pracovníkem při brněnském magistrátu. Foto Peter Tkáč\nPocházíte z Moldavské republiky a od roku 2011 žijete v České republice. Jak se vám tady ze začátku vedlo?Začátky jsou vždy složité. Po příchodu do České republiky jsem začal pracovat v obchodním centru jako venkovní uklízeč, za půl roku jsem zjistil, že je tady nedostatek svářečů, udělal jsem si základní kurz svařování, to mi velice pomohlo. V práci jsem se zdokonalil v jazyce, začal jsem se aktivně učit česky. V té době jsem se také potkával s jedním pravoslavným knězem, který byl zároveň ředitelem SOZE (Sdružení občanů zabývající se emigranty). S jeho pomocí jsem získal notifikaci maturitního vysvědčení a dálkově dokončil v Moldávii studium teologie, získal magisterský titul. Bakalářský jsem už měl z oboru mezinárodních vztahů a historie. V listopadu 2014 jsem začal pracovat jako pravoslavný kněz v Prostějově.V té době jsem také začal tlumočit pro policii a soud. To vše mi pomohlo dostat se ke kontaktu s cizinci a poznat jejich životní příběhy a problémy. Pochopit, co jim tady schází a s čím potřebují pomoct. \n00:00\n/\n00:00\nFatima Rahimi:  Řešil jsme domácí násilí...\nIntegrace cizinců v Brně 2\nS čím se na vás soudy a policie obracely?No rozhodně ne kvůli krádežím, není to rozhodně tak, že by cizinci byli zloději. Naopak. Šlo často o lidi, kteří skončili na policii, protože nedostali plat nebo byli jinak podvedeni. Už v té době jsem si udělal představu, s čím se cizinci v České republice potkávají. Jsou to zkušenosti, které jsem později mohl využít při práci interkulturního pracovníka. Tři roky působíte na Magistrátu města Brna. Jak jste se k té práci dostal?Někdy v listopadu roku 2017 mi volala známá, že magistrát hledá v rámci jednoho projektu interkulturního pracovníka pro práci s cizinci. Viděl jsem to jako velkou možnost být prospěšný. A také jako šanci k vlastnímu rozvoji. \nKdo jsou interkulturní pracovníci\nProč jste se pro tu práci rozhodl? Při tlumočení i jako pravoslavný kněz jsem se setkával s problémy lidí. Bylo jasné, že potřebují někoho, kdo vysvětlí, pomůže jim se v různých problémech orientovat, postaví je na nohy. Jste jeden z prvních interkulturních pracovníků, který pro město pracuje. Jinde v České republice stejnou pozici města nenabízejí. Co interkulturní pracovník dělá?Na začátku jsme neměli jasno, co máme přesně dělat. Přece jen to byla nová pozice, a jak říkáte, nikde jinde v České republice s tím také neměli moc zkušeností. Koordinátorka projektu Lenka Šafránková nám dala volnou ruku. A bylo dobré, že jsme na to museli přijít sami. Sami zjistit, co dělat. Vždycky musíme přizpůsobit práci potřebám dané skupiny. Já mohu mluvit za sebe, za interkulturního pracovníka, který pomáhá lidem z Rumunska a Moldavska. Protože jeden univerzální vzor pro všechny komunity se použít nedá, to by nefungovalo.Některé komunity, jako například Vietnamci, tráví víc času na sociálních sítích. V této komunitě se nám osvědčilo pracovat více s internetem a na sítích. Vyrábějí videa, mají facebookovou skupinu. Rumuni, Moldavané, kterým se věnuji já, dělají většinou na stavbách, v továrnách, na mobilu tak často nejsou. Obracejí na mě, hlavně když mají nějaký problém a potřebují rychlou pomoc i řešení.Jaké jsou to například problémy?Kromě záležitostí na úřadech či u lékaře jsou to často problémy osobní. Ne snad, že bychom s nimi šli do autobazaru a kupovali jim auto nebo radili, jaký mají koupit dům. Bývají to vztahové problémy, rodinné záležitosti. Mám například klientku, která zažila domácí násilí a chce se se svým manželem rozvést. To jsou momenty, s kterými jsem nepočítal. Ale žádné otázky neodmítám, lidi vyslechnu vždycky. Kdybych to neudělal, znejistil bych je. V něčem pomoct sám nemůžu, ale kdyby je rovnou odmítl, neozvali by se příště ani ve věci, v které pomoct můžu. Důvěra mezi mnou a klientem se tvoří takhle.Zároveň ale musíte mít nastaveny i nějaké hranice. Někdy říct, že toto dělat nebudete…Ano. Umět jasně odmítnout, to se umět musí. Záleží ale na situaci. Když mi někdo zavolá pozdě večer a chce přeložit dopis, slušně ho odmítnu. Vím, že na to má sedm dnů. Řeknu, ať se ozve druhý den nebo ať přijde do kanceláře, že to spolu vyřešíme. Důležité je, aby klient věděl, že mu pomoct chci, ale mimo svou pracovní dobu to dělat nebudu. To jen ve výjimečných případech. O které výjimky může jít?Jednou v deset večer mi zavolala žena, Rumunka. Pracovala se svou dcerou ve fabrice. Pozdě večer přišel přítel dcery s kamarády a chtěl dceru násilím odvézt do Plzně, hrozil nožem. Žena prosila, ať zavolám policii. Ukryly se mezitím v bytě. Hovor s ní jsem nahrál, zavolal jsem na policii. Hlídka za chvilku přijela, všechno nakonec dopadlo dobře. Je to otázka pro každého interkulturního pracovníka, jak si svoje hranice nastaví. Samozřejmě se mohou rozhodnout mimo pracovní dobu telefony vůbec nebrat a neodpovídat. Vaším úkolem jsou také terénní práce. Máte předem nějaký plán, kam půjdete?Předem naplánovanou trasu nemáme. Práci v terénu beru spíše jako procházku. Volně projdu různá místa, kouknu se, mluvím s lidmi na stavbách, zeptám se, jestli tam s nimi také pracují cizinci. Když s lidmi hodně mluvíte, zjistíte, že je tam kousek nějaká hospoda, kde pracuje jako číšnice Moldavanka, jinde zase někdo pracuje na stavbách. Zjišťuju, kde kdo bydlí, jestli mají ubytování.Znám hospody, kam chodí cizinci po práci, znám prodavačky v různých obchodech a restauracích, nechávám jim letáky a kontakt na sebe. V Brně jsou sámošky s ruským a ukrajinským zbožím, také s lidmi odtud se znám, občas se za nimi zastavím, pozdravíme se, popovídáme si. Práce v terénu je opravdu o trpělivosti, kontakty jsem si hledal dlouho. Velká očekávání ale člověk mít nesmí. Stává se mi, že chodím půl dne, jsem už unavený, nikoho jsem nepotkal, nemůžu si ale říct, že příště nepůjdu. Navíc práce v terénu je velmi zajímavá. Člověk zjistí věci, které se u stolu v kanceláři nebo na sociálních sítích nedozví.A co jste například zjistil?Měl jsem tři až čtyři případy z Rumunska. Potkal jsem je normálně na ulici. Jasní budoucí bezdomovci. Přišli o práci, firma je obrala o peníze, neměli ani na zaplacení cesty do Rumunska. Jindy ke mně přišel starší pán a požádal o cigaretu, podle přízvuku jsem poznal, že nejde o Čecha. Začal jsem se vyptávat a zjistil jsem, že pracoval v Olomouci, přišel o práci, a nedostal peníze. Přišel pěšky z Olomouce do Brna, spal na ulici. Druhý klient se vracel ze Svitav. Pracoval tam v lese a také přišel o práci. Potkal jsem ho na parkovišti. Chtěl peníze, ale začal jsem si s ním povídat. Nebylo to tak, že bych mu dal peníze a hotovo. Pomohli jsme mu vrátit se zpátky do Rumunska.U dalšího případu jsem řešil to, že klient peníze na zpáteční cestu do Rumunska neměl, jeho vnuk byl sice ochotný peníze poslat, ale chtěl mít jistotu, že děda za ně koupí lístek. Poprosil mě, jestli by nemohl poslat peníze na moje jméno, souhlasil jsem. On je poslal, já je převzal, šel jsem s pánem na nádraží, koupil mu lístek, a ještě ho posadil na autobus. Potkal jsem lidi, kteří měli epilepsii, přišli o prsty na rukou i nohou, omrzly jim, měli různé pracovní úrazy. V podobných případech pomůže finančně charita. Těm, kterým nemůže pomoct rodina v zemi, odkud pocházejí, charita pomáhá jinak: pokud jsou zdraví, mohou například prodávat časopis Nový prostor. Vydělají si tak na cestu zpátky. Takže spolupracujete s různými jinými úřady a neziskovými organizacemi…Ano. Spolupracujeme například s Charitou, s In IUSTITIA, Organizací pro pomoc uprchlíkům, s jihomoravským Centrem pro integraci cizinců. Také s odborem azylové a migrační politiky ministerstva vnitra. Dodáváme jim letáky či průvodce, které oni pak předávají cizincům. Každý, kdo řeší pobyt v České republice, víza či další věci spojené s pobytem tady, se k nám může dostat právě přes ně. Odbor je jedno z prvních míst, kam cizinec pravděpodobně přijde. Dobrou spolupráci máme také s Magistrátem města Brna, například s odborem komunálního odpadu. Přeložili potřebné informace do několika jazyků. Díků tomu je dnes pro cizince jednodušší vědět, kdy zaplatit odpad, kolik, jaké jsou jeho povinnosti.Další velmi užitečnou spolupráci máme s autobusovým nádražím v Brně. Naše letáky jsou pod nástěnkami na nástupišti hned u autobusů. Cizinec se ihned dozví, kam se v případě potřeby obrátit. Dále například spolupracujeme s nemocnicí a s policií. A spolupráce s policii vypadá jak?Policie má naše kontakty, může se na nás obrátit. V terénu chodím po Brně, hledám cizince, hledám ubytovny. Ne vždy jsem úspěšný. Spolupráce s policií mi přináší výhodu například v tom, že získám informace, které bych jinde nenašel. Jednou jsem potřeboval získat seznam ubytoven, hledal jsem na Google Maps, a objevilo se mi pouze šest nebo sedm ubytoven. Zavolal jsem jednomu známému policistovi a poprosil ho o zaslání seznamu všech ubytoven s cizinci. Poslal mi jejich seznam i s adresami. S domáháním náležitých peněz nám policie také pomáhá. Interkulturní pracovník zkrátka nemusí pouze tlumočit, musí mít také odvahu obrátit se na další lidi a orgány, neziskové organizace, na státní úřady, které jsou kompetentnější. Musí vědět, jak a kam člověka nasměrovat. \n↗\nPráce v terénu je opravdu o trpělivosti, kontakty jsem si hledal dlouho. Velká očekávání ale člověk mít nesmí. Stává se mi, že chodím půl dne, jsem už unavený, nikoho jsem nepotkal, nemůžu si ale říct, že příště nepůjdu. Foto Peter Tkáč\nJak se pak zachovají neplatící zaměstnavatelé?Samozřejmě ne vždy jsou lidé ochotní a příjemní. Když jsem nedávno začal řešit problém jednoho pracovníka, kterému zaměstnanec dlužil mzdu, nelíbilo se mu to, a do telefonu mi začal vyhrožovat. Obrátil jsem se na policii a nechal to už na nich.Podle toho, co vyprávíte, interkulturní pracovník musí mít jisté dovednosti. Jaké to podle vás jsou?Musí počítat s tím, že se bude učit stále něčemu novému. Do ledna loňského roku jsem dělal interkulturního pracovníka v Brně. Když se po první covidové vlně otevřely hranice, bylo třeba jet do Břeclavi. Během cesty jsem si říkal, budou to stejní lidé, jako jsem potkával v Brně. Jenomže když jsem šel do terénu, zjistil jsem, že jsou v jiných situacích. Mohou být stejné národnosti, dokonce ze stejného města či obce jako dělníci z Brna, ale liší se. Pracovníci v Břeclavi byli více schovaní, báli se kontaktu. Vysvětlil jsem jim, kdo jsem, ale slyšel jsem samé odmítavé odpovědi. Říkali mi, že nic nepotřebují, že mají všechno v pořádku. Neslyšeli na to, že jsme z magistrátu, že nejsme z cizinecké policie. Proč to tak je?Pracovníci v Brně se mohou nějak pohybovat, projdou se náměstím, městem, jsou mezi lidmi. V menších městech to tak většinou nebývá, tam znají většinou dvě cesty, z ubytovny do práce a do obchodu. V hospodách a v barech jsou většinou místní. Cizinci do těch barů a hospod na pivo nechodí, bojí se nebo se stydí, cítí se nepříjemně. Oproti tomu tady v Brně je to normální, existují zde ukrajinská restaurace, bulharský bar, moldavský bar, je tu zkrátka velký výběr. Proč vám to vyprávím. Chci tím vysvětlit, že interkulturní pracovník musí být otevřený člověk, schopný se přizpůsobit jakémukoliv prostředí, okolnostem, změnám, jak je to potřeba. Aby se nebál jít po ulici a přiblížit se k lidem. Aby se nebál ptát se. Bez těchto vlastností bude interkulturním pracovníkem pouze na papíře, lidé se k němu nebudou hlásit a o pomoc ho nepožádají. Zároveň je potřeba počítat s tím, že každé město může mít jinou atmosféru, musí to být tedy člověk, který je schopný to město poznat.V čem je vaše práce pro lidi a pro město přínosná?Když jsem přišel do České republiky, neznal jsem žádnou neziskovou organizaci, neuměl jsem jazyk, neměl jsem kontakty. Všechno jsem zjišťoval sám. Neznal jsem žádného interkulturního pracovníka, žádný mi nepomohl. Nejsme však všichni stejní. Někteří pomoc potřebují. Potkávám lidi, kteří v České republice pracují například osm let, a stejně nemají žádné doklady. Já jsem ten, kterým jim může pomoct. Třeba nedávno jsem byl s Moldavany vyřešit komunální odpad. Nevěděli, že ho musí platit. Interkulturní pracovník je můstkem mezi komunitou a majoritou. A v podobných případech pomáhá lidi vyznat se na „cestě práva“. Je to často důležité. Aby nelitovali, že ztratili léta práce, ale v důchodu by pak za ně neměli žádné příjmy. Zároveň mám vhled do komunity. Když přijdu jako interkulturní pracovník a zároveň jako Moldavan, jsou ke mně lidé mnohem vstřícnější a důvěřují mi víc, než kdybych byl Čech. Určitě hraje roli i to, že já mám osobní zkušenosti, pomáhám lidem v tom, co jsem sám zažil. Rozumím jim. \nReportáž●Fatima Rahimi\nBrno pomáhá integraci cizinců. Jak funguje oceňovaný projekt, o němž se nemluví? \nA pomáhá vám v tom, že jste zaměstnanec magistrátu?Jako pracovník magistrátu mám výhodu, že mě berou víc i státní orgány. I lidi z komunity mě víc berou, mají jistotu, že se na mě mohou obrátit, že na úřadě, na magistrátu mají „svého“ člověka. Podobnou reakci jsem zažil například v Prostějově, kde jsem působil v kostele. Znám tam neziskovou organizaci, která pomáhá Ukrajincům, mají tam pracovnici z Ukrajiny. Všichni klienti se obracejí rovnou na ni, další pracovníky z neziskových organizací ani neznají.Při svém působení jste se potkal s mnoha lidmi a slyšel jejich příběhy, pomáhal jste řešit jejich problémy. V čem podle vás český integrační systém zaostává?Občas by nebylo špatný zkopírovat to, co funguje jinde. Když žil můj bratr v Nizozemsku a hledal si tam práci, šel na místní magistrát. Úřednice otevřela šuplík s žádostmi v nejrůznějších jazycích. To hodně pomáhá. Člověk se nemusí všech dokola vyptávat, kde a co doplnit. To je malý příklad. Nebo: Ministerstvo zdravotnictví má na svých stránkách soubor, ve kterém jsou přeloženy různé diagnostiky asi do deseti jazyků světa. Muselo to stát mnoho peněz. Neví však o tom mnohdy ani cizinci, a lékaři už vůbec ne. Přitom by stačila lepší komunikace mezi státními orgány a dalšími subjekty. A to platí i u dalších ministerstev. Kdyby si i další města chtěla najít interkulturního pracovníka, na co se musí soustředit?Kromě toho, že to musí být vzdělaný člověk a musí umět jazyky, měl by to být zkušený cizinec z dané komunity, už plně integrovaný. To znamená, že by měl mít vlastní zkušenosti s integrací. Aby věděl, jak řešit problémy s úřady. Aby věděl, co je třeba udělat například v nemocnici, u lékaře, ve škole. Aby to hned u prvního problému nesložil. A aby měl dost ochoty to dělat pro druhé. Článek vznikl ve spolupráci s organizací Transitions v rámci programu na podporu žurnalistiky zaměřené na řešení (solutions journalism).",
  "datum": "Domov → Rozhovor15. ledna 2021 v 11.03"
},
{
  "url": "https://denikreferendum.cz/clanek/32196-zbavovanie-sa-kolonialneho-dedicstva",
  "name": "Zbavovanie sa koloniálneho dedičstva?",
  "perex": "Spoluzakladatel partnerského Poleblogu.sk a seniorní výzkumník Ústavu mezinárodních vztahů přibližuje, jak konkrétně a jak úspěšně se se svou minulostí vyrovnávají západní mocnosti.",
  "text": "↗\nPorcování světa mezi Británií a Francií na známé karikatuře z 19. století. Foto archiv WmC\nDá sa vyrovnať s genocídou? Kolonializmus spojený s rasistickým násilím dodnes čaká na svoje zmierenie a hnutie Black Lives Matter nám kladie práve takéto otázky. Jedným zo spôsobov ako sa vysporiadať s problematickou minulosťou je prostredníctvom búrania sôch. Sú však aj iné metódy. Naozaj sa ale zbavujeme koloniálneho dedičstva?\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nTo, čo sa dnes rozumie pod pojmom vyrovnávanie sa s kolonializmom, sú do veľkej miery ospravedlnenia, navracanie umeleckých artefaktov z múzeí v západnej Európe a reparácie za kolonializmus.Prejavy ľútostiČo sa týka ospravedlnení, je zrejmé, že bývalí kolonizátori pokročili a dnes si priznávajú svoju vinu do oveľa väčšej miery. Už v roku 2001 na Svetovej konferencii proti rasizmu prejavili predstavitelia štátov OSN hlbokú ľútosť nad otroctvom. Pozdvihnutie vyvolalo vyhlásenie vtedy ešte len kandidáta na prezidenta Emmanuela Macrona v roku 2017, že kolonializmus by mal byť označený za zločin proti ľudskosti a Francúzsko by sa malo ospravedlniť za svoje zločiny, najmä počas Alžírskej vojny za nezávislosť. Ako prezident potvrdil svoj postoj a uznal, že francúzsky štát mučil a zavraždil Mauricea Audina, francúzskeho komunistu a podporovateľa alžírskych nacionalistov počas zmienenej vojny. Macron tiež uznal, že Francúzsko sa systematicky dopúšťalo mučenia.K podobnému ospravedlneniu pristúpilo Holandsko v roku 2013 za koloniálne vraždenie v Indonézii. A v roku 2015 sociálno-demokratický nemecký minister zahraničia vydal politickú smernicu, aby sa masakre voči skupinám Ovaherero a Nama v Namíbii nazývali vojnovými zločinmi a genocídami, k formálnemu ospravedlneniu však zatiaľ nedošlo, aj keď podľa najnovších správ sa tak má čoskoro stať. V roku 2013 sa britský minister zahraničia ospravedlnil za mučenie a zneužívanie Keňanov počas povstania Mau Mau v 50. rokoch minulého storočia. Je teda vidieť určitý pokrok. Stále však chýbajú ospravedlnenia za mnohé ďalšie akty brutálneho násilia, napríklad voči vraždeniu v indickom meste Amritsar v roku 1919 bola zo strany britskej vlády prejavená ľútosť, ale bez ospravedlnenia.Vracanie kultúrnych artefaktov a pozostatkovDruhým prvkom vyrovanávania sa s koloniálnou minulosťou je navracanie ukradnutých kultúrnych artefaktov kolonizovaných národov. Macron v roku 2017 prehlásil, že predmety z bývalých kolónií by mali byť vrátené. Správa pripravená na Macronov popud odhaduje 88 000 takýchto predmetov. V deň jej predstavenia ich bolo 26 vrátených do Beninu. Išlo o predmety, ktoré zobrali francúzske jednotky v roku 1892. Zatiaľ ide teda najmä o gesto a uvidí sa, či bude sľub dodržaný. Bénédict Savoy, jeden z autorov správy rezignoval z rady nemeckého Humboldtovho múzea práve pre neschopnosť vyrovnať sa s nemeckou imperiálnou minulosťou.Tretím spôsobom vyrovnávania sa s koloniálnou minulosťou je úspešnejšie vracanie pozostatkov obetí. Napríklad už v roku 2002 boli navrátené pozostatky Sary Baartman vystavovanej začiatkom 20. storočia v Európe pre svoj zadok pod menom Hotentótska Venuša do Juhoafrickej republiky. Takisto boli vrátené kosti obetí zmienenej genocídy Ovaherero a Nama v Namíbii, ktoré boli pôvodne prevezené do Nemecka.Reparácie?Ak ostaneme v Namíbii, uvidíme zjavné pokračovanie kolonializmu v ekonomickej otázke. Bieli tu stále vlastnia zhruba 70 % pôdy. Vláda je v pomalom a problematickom procese prerozdelenia pôdy. Tu by mohli pomôcť reparácie, avšak tie sú ohniskom asi najväčšieho sporu.\nKomentář●Jakešová, Kroulík\nOpomíjená genocida v Namibii jako skryté zrcadlo našeho světa\nV prípade Namíbie Nemecko odmieta hovoriť o reparáciách, namiesto toho poskytuje tzv. rozvojovú pomoc. Tá ale nejde potomkom Nemcami vraždených a mučených obyvateľov dnešnej Namíbie, ale vláde, voči ktorej sú skupiny Herero a Nama do veľkej miery v opozícii. Tieto skupiny sa tiež obrátili na súd v New Yorku, ktorý ich požiadavky na kompenzáciu genocídy zamietol.Reparácie však boli vyplatené v prípade indonézskych vdov holandskou vládou a tiež v prípade obetí Britmi potlačeného povstania Mau mau. Nejde ale o nejaké enormné sumy typu reparácii, ktoré malo Nemecko zaplatiť po Prvej svetovej vojne.Celkovo ide teda o akýsi legalistický boj o uznanie závažnej krivdy — mučenia, či genocídy — spojenej s ospravedlnením a nejakou formou odškodnenia. Západné vlády sa obávajú, že odškodnenia idúce hlbšie do minulosti by mohli spustiť lavínu nesplatiteľných požiadaviek. Najjednoduchšie sa zdá byť ospravedlnenie a vracanie pozostatkov a je možné, že postupne bude dochádzať aj k vracaniu kultúrnych artefaktov.Postoj ku kolonializmu dnesDruhou rovinou vyrovnávania sa s dedičstvom kolonializmu je postoj spoločnosti voči nemu. Ten je dobre vidno ako v popkultúre, tak u širšieho obyvateľstva. Podľa prieskumu z roku 2019 si až 32 % Britov myslí, že na britské impérium treba byť hrdý a nie sa zaň hanbiť, ako si ich to myslí 19%. V prípade Nemecka si iba 9 % myslí, že treba byť hrdý na nemecké impérium, ale až 40 % naň nie je ani hrdé, ani sa zaň nehanbí.V popkultúre je typickým príkladom postava Winstona Churchilla. V prvej fáze zmieňovaného Mau mau povstania bol Churchill britským premiérom, je známe, že za jeho vlády došlo počas Druhej svetovej vojny k hladomoru v Bengálsku, ktorý mal na svedomí 4 milióny ľudí. Príčinou bolo odklon zásobovania potravinami pre indické civilné obyvateľstvo. Film Najtemnejšia hodina reprezentujúci Churchilla ako hrdinu bol nominovaný na britské filmové ceny aj na Oscara.Takýchto príkladov je množstvo, dopĺňa ich diskusia o pozitívnej role kolonializmu a kolonizátorov pre kolonizované národy. Okrem konzervatívnych intelektuálov dnes túto pozíciu zastávajú najmä nacionalistické strany typu francúzskeho Národného frontu.\nRozhovor●Kupka, Walach\nRasismus je přítomný již v rozhodnutí, že sociální problémy bude řešit policie\nNa druhú stranu, zmieňované hnutie Black Lives Matter ukazuje silnú nespokojnosť s pretrvávajúcim rasizmom. Nejde len o posprejovanie sôch Winstona Churchilla hanlivými nápismi. Ale napríklad dozorná rada Princetonskej univerzity sa rozhodla z názvu Školy verejných a medzinárodných záležitostí Woodrova Wilsona odstrániť meno amerického prezidenta. Dôvodom bol rasizmus štátnika, o ktorom sa na Slovensku a v Česku učí, že priniesol slobodu podriadeným národom vrátane tých našich. V pražských Vrchlického sadoch je dodnes jeho socha.Hoci je vidno zrejmú ambivalenciu vo vyrovnávaní sa s koloniálnym dedičstvom, v dominantných liberálnych médiách a oficiálnych diskurzoch je kolonializmus prezentovaný ako niečo silno problematické.Ekonomické dedičstvoPre mnohých ľudí je však omnoho dôležitejšie ekonomické a geopolitické dedičstvo kolonializmu. Nadvláda Západu nad svetom trvá od 18. storočia, kedy boli Západ a Čína na zhruba rovnakej mocenskej úrovni. Pre mnohých kritických autorov ide o dôsledok násilnej koloniálnej politiky Západu a nie o dôsledok obchodného ducha, protestantskej etiky či lepšieho alebo naopak horšieho klimatického podnebia.Dnes žijeme v období neokolonializmu. Je to epocha pokračujúceho kolonializmu po formálnej dekolonizácii inými prostriedkami. Nimi sú podľa Arama Ziaia z Univerzity v Kasseli najmä politiky medzinárodných finančných inštitúcií a ich vplyv na vlády chudobnejších krajín, zahraničné politiky samotných bohatých krajín, pravidelné vojenské intervencie, tzv. rozvojová pomoc, či ekonomické aktivity súkromných aktérov.Kritizované sú dodnes počty hlasov vo Svetovej banke a Medzinárodnom menovom fonde, v ktorých majú Spojené štáty stále ešte právo veta. Černošské občianske organizácie dokonca zaslali Svetovej banke list požadujúci ukončenie rasizmu v tejto inštitúcii.Ako je známe, dlhy dekolonizovaných štátov umožňujú vyžadovať po vládach týchto štátov neoliberálne politiky, ktoré v 80. rokoch viedli k tzv. stratenej dekáde. Hoci do roku 2007 došlo k bezprecedentnému splateniu dlhov a poklesu príjmov vedúcemu až k prepúšťaniu v medzinárodných finančných inštitúciách, opäť sa vracajú obavy z neschopnosti splácať dlhy. Dokonca v marci tohto roka aj Venezuela znova požiadala MMF o pôžičku.\n↗\nJedním ze symbolů poslední fáze klasického kolonialismu se vším všudy je dnes i Winston Churchil. Foto RW\nDobrým príkladom je aj Južná Kórea. Významné časti firiem ako Daewoo, Hyundai alebo Samsung boli rozpredávané počas východoázijskej krízy za výpredajové ceny. Čo sa týka napríklad poľnohospodárskej politiky EÚ, typickým príkladom je Ghana, ktorej silno dotovaný import kurčiat z EÚ likviduje miestnu produkciu.Za všetky vojenské intervencie môže slúžiť príklad Iraku. Tzv. Franceafrique — mafiánske prepojenie medzi francúzskymi a africkými štátnymi špičkami — by tiež nebola možná bez francúzskych vojenských základní v Afrike.Rozvojová spolupráca môže mať často ušľachtilé ciele, lenže takéto ciele mala aj koloniálna politika a od 40. rokov minulého storočia ich aj do istej miery napĺňala. Vtedy vznikli Investičný fond pre ekonomický a sociálny rozvoj a Fond na podporu poľnohospodárstva a ekonomického a sociálneho rozvoja vo Francúzsku a Korporácia pre koloniálny rozvoj a Korporáciu pre zámorské potraviny v Británii. Mali zvyšovať životný štandard a blahobyt kolonizovaných a zaistiť export koloniálnych produktov. Podľa francúzskeho vzoru vznikol následne v roku 1957 Európsky rozvojový fond, kam bola prenesená aj slovami Veronique Dimier zo Slobodnej univerzity v Bruseli „koloniálna psychológia“. Dnešné vykorisťovanie ide ruka v ruke s cieľom rozvíjať rovnako ako cieľom kolonializmu bolo najprv civilizovať a neskôr rozvíjať.A napokon aktivity súkromných aktérov zaberaním pôdy, tzv. landgrabbingom, pripomínajú zaberanie pôdy počas kolonializmu, či už súkromnými koloniálnymi spoločnosťami alebo neskôr vládami.Ako je na tom Česko a SlovenskoNajvýznamnejšia podobnosť s kolonializmom je však pretrvávajúca nerovná výmena v obchode medzi globálnym Juhom a Severom. A práve tu má svoje miesto aj Slovensko aj Česko. V mnohých ohľadoch sú na strane bývalých kolonizátorov a čerpajú výhody z nižších cien tovarov a služieb spôsobených globalizáciou podporovanou západnými vládami. Zároveň sú však aj v roli vykorisťovaných, od ktorých unikajú zisky do zahraničia. V tomto ohľade píše v súvislosti s Českom Ilona Švihlíková o kolónii, akademickým žargónom sa hovorí o „závislej trhovej ekonomike“.Darí sa teda Západu zbavovať sa koloniálneho dedičstva? V rovine ideí a materiálnych symbolov dochádza k miernemu pokroku. V otázke reparácií sú úspechy len veľmi ojedinelé a týkajú sa jednotlivých osôb podávajúcich žaloby. V tej najpodstatnejšej otázke globálneho svetového poriadku však pokračuje ľúty boj o udržanie koloniálnej nadvlády, ktorej dnes nanajvýš ak prislúcha predpona neo.Texty vycházející v rámci víkendové rubriky Dopis ze Slovenska jsou přebírány z webu Poleblog.sk, partnerského média DR na Slovensku. Tento konkrétní vyšel původně v časopise Mezinárodní politika.",
  "datum": "Svět → Dopis ze Slovenska16. ledna 2021 v 11.05"
},
{
  "url": "https://denikreferendum.cz/clanek/32197-cdu-zvolila-predsedu-nastupcem-merkelove-se-muze-stat-armin-laschet",
  "name": "CDU zvolila předsedu. Nástupcem Merkelové se může stát Armin Laschet",
  "perex": "Nový předseda CDU je formálně i obsahově pokračovatelem kancléřky, která na letošek ohlásila svůj definitivní odchod. Podzimní volby jsou ale otevřené, možností je řada, včetně té, že by nejvyšší post poprvé obsadili zelení.",
  "text": "↗\nArmin Laschet, ministerský předseda nejlidnatější spolkové země Severní Porýní—Westfálsko, není žádnou charismatickou osobností, nýbrž spíš nenápadným technokratem, který se příliš nepouští do žádných střetů a při kritice či konfliktech prostě počká, až se přeženou, a potom dělá jakoby nic. Foto Dirk Vorderstraße, flickr\nRozhodnutí, na které svět čeká sice s menším napětím než na výsledky loňských amerických voleb, ale přesto vzrušeně, jsou volby do německého Bundestagu letos na podzim, ze kterých vzejde následovník dosavadní kancléřky Angely Merkelové. Že by se mohlo jednat o následovnici, je jen málo pravděpodobné — post by museli obsazovat Zelení a museli by se rozhodnout pro svou spolupředsedkyni Annalenu Baerbockovou.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nAngela Merkelová byla předsedkyní své strany CDU (Křesťansko-demokratická unie) dlouhých osmnáct let po roce 2000. Od roku 2005 nepřetržitě zastává pozici předsedkyně spolkové vlády. V nadcházejících volbách však již kandidovat nehodlá. Rozřešení otázky, kdo ji bude v čele jedné z nejmocnějších zemí Evropy a nejsilnějších globálních ekonomik následovat, jsme nyní po včerejšku o něco blíže. Uskutečnil se totiž sjezd CDU, na kterém byl zvolen nový předseda strany, který se takto automaticky stává i jedním z nejžhavějších kandidátů na pozici budoucího kancléře.Vítězně ze sobotního digitálního sjezdu vyšel devětapadesátiletý Armin Laschet, dosavadní ministerský předseda nejlidnatější spolkové země Severní Porýní—Westfálsko. V prvním kole volby vypadl Norbert Röttgen, který v druhé vládě Merkelové zastával post ministra životního prostředí, jež nicméně předčasně opustil poté, co neuspěl jako lídr kandidátky ve volbách do zemského parlamentu v téže spolkové zemi. V poslední době se přeorientoval na zahraniční politiku, od roku 2014 předsedá zahraničnímu výboru Bundestagu. Byl z celkem tří kandidátů vnímán jako ten nejliberálnější, který by se odchýlil od kurzu Merkelové a stranu vedl ještě modernějším směrem. Na opačnou stranu měl partají v plánu hýbat poražený z druhého, rozhodujícího kola, konzervativní neoliberál Friedrich Merz. Ač nechvalně proslul jak svým angažmá jako šéf německé pobočky kontroverzního investičního fondu Blackrock, létáním soukromým tryskáčem i výrokem, že se jako milionář řadí k vyšší střední třídě, přesto nezanedbatelnou část stranické základny — především západoněmecké muže — svými podnikatelsky vstřícnými a zároveň žitými kulturně konzervativními pozicemi oslovoval. Favorizovali ho především ti, kteří mají za to, že se CDU právě takovýmto hodnotám pod Angelou Merkelovou příliš vzdálila. Dosavadní politický spojenec kancléřky Armin Laschet naopak reprezentuje ze všeho nejvíc pokračování jejího kurzu, a to jak hodnotově, tak svým politickým stylem. Není žádnou charismatickou osobností, nýbrž spíš nenápadným technokratem, který se příliš nepouští do žádných střetů a při kritice či konfliktech prostě počká, až se přeženou, a potom dělá jakoby nic. Právě takováto strategie mu přinesla vítězství i nyní, přestože byl z kandidátů nejméně výrazný a za jednoznačného favorita nikdy neplatil. Kupříkladu při řešení koronavirové krize byl jeho tlak na rozvolňování kritizován poměrně četně, po něm ale výhrady bez následků stekly. Proslýchá se zároveň, že byl zvolen spíše hlasy stranického establishmentu, který má z principu větší setrvačnost a u kterého se radikálnější změna směru vždy pojí i se strachem o vlastní pozice, zatímco řadoví členové by bývali spíše preferovali změnu směru — a to spíše tu reprezentovanou Merzem. Nový předseda Laschet nyní musí oba tábory do podzimních voleb sešikovat do jednoho, vnitřně semknutého bloku.Jenže na tom pohořela už jeho předchůdkyně, před dvěma lety předsedkyní strany zvolená Annegret Kramp-Karrenbauerová, dřívější předsedkyně sárské zemské vlády a ústřední tajemnice strany. Už ta totiž bitvu o předsednictví vyhrála jako Merkelové schovankyně nad tímtéž Merzem pouze těsně. O něco později si k pozici na partajní špici přidala spíše nevděčnou roli ministryně obrany ve spolkové vládě, což jí mělo jako doposud regionální političce v Berlíně dodat autoritu. Angela Merkelová ji pak ale podporovala méně, než se očekávalo, politička přezdívaná kvůli svému dlouhému jménu pouze AKK řadila jeden drobný trapas za druhým, politicky odpovídala za několikero nevydařených zemských voleb, a místo vyztužování své autority ve straně ji tak začala ztrácet. To se nejzřetelněji projevilo tím, že duryňská odnož CDU proti jejímu výslovnému pokynu vstoupila do vlády vzniklé za podpory pravicově-populistické AfD. Po skandálu, který následoval, AKK v únoru 2020 přiznala, že jako předsedkyně prostě pohořela, a jen o něco málo déle než rok potom, co byla předsedkyní zvolena s tím, že bude i příští kandidátkou na kancléřku, oznámila, že na dalším sjezdu z čela strany odstoupí.Armin Laschet tedy před sebou nemá lehkou úlohu. Jednak nadále jako ministerský předseda zodpovídá za dění ve své spolkové zemi v době, kdy u sousedů aktuální vlna pandemie teprve vrcholí. Dá se očekávat ještě jak další nutný boj za její odeznění, tak s jejími ekonomickými a sociálními následky. Ale vedle toho se nemůže pouze soustředit na předvolební boj. Díky tradičnímu volebnímu spojenectví CDU se svou bavorskou sesterskou organizací CSU na spolkové úrovni se ještě jako volební lídr musí prosadit ve vyjednávání právě s ní. K tomu má dobré výchozí podmínky, protože CDU je výrazně větší a má tedy z toho titulu určitou přednost. Jenže předseda CSU, bavorský zemský šéf Markus Söder nejenže si na pozici kancléře brousí zuby též, ale je i v celoněmeckých průzkumech veřejného mínění s odstupem známější a oblíbenější než Laschet. Ten si nyní může jako zvolený předseda strany v obou kategoriích sice polepšit — zároveň ale jeho stranu na rozdíl od CSU v březnu ještě čekají dvoje volby do zemských parlamentů (v Porýní-Falci a v Bádensku-Würtenbersku), za jejichž výsledek v dobrém i ve zlém ponese politickou odpovědnost. Söder by se každopádně k pozici společného volebního lídra a kandidáta na kancléře zřejmě dostal jen v případě, kdyby Laschet sám konstatoval, že jeho spojenec má skutečně daleko lepší vyhlídky než on, a do lídrovské pozice ho v podstatě instaloval sám. To by ostatně právě takto potřeboval zaonačit i Söder: nemůže se o postup do Berlína brát příliš okatě, to by mu uškodilo u jeho Bavorů, kteří tradičně hledí zejména na prospěch své spolkové země. A to zejména, pokud by mu to nakonec nevyšlo a on by dál měl zůstat jejich premiérem. Volební koalice CDU/CSU má každopádně v plánu otázku společného lídra rozhodnout nejpozději po březnových zemských volbách, aby se poté již mohli zcela soustředit na kampaň. Do voleb pak bude už jen půl roku včetně letní okurkové sezony. Pro srovnání — takoví sociální demokraté mají o svém lídrovi jasno již od minulého léta: do voleb je povede ministr financí a vicekancléř Olaf Scholz.Co se vyhlídek na možné povolební koalice týče, pak volba Armina Lascheta do čela CDU posílila možnost vládnutí CDU/CSU s již delší dobu mimořádně silnými Zelenými. Ta by ostatně zůstala zachována i v případě, že by se lídrem CDU/CSU stal Markus Söder, který v posledních letech prodělal přerod od spíše konzervativního na poměrně moderního politika, který se chápe právě i zelených témat. I to možná stojí za Laschetovou podporou na sjezdu — CDU/CSU vedené do voleb Friedrichem Merzem by se koaliční partneři hledali daleko obtížněji, zřejmě by v úvahu připadala pouze ekonomicky liberální FDP, u níž ale zdaleka není jisté, že by celkový výsledek na sestavení vlády stačil. Takto zatím vypadá jako početně myslitelná jak koalice CDU/CSU a Zelených, tak v případě horších výsledků trojkoalice s FDP. Hodně tedy teď bude záležet na tom, jak se nakonec vyprofilují Zelení, tedy zda spíše doprava či doleva, a také jakou pozici zaujme pod novým vedením Die Linke. Právě s nimi totiž o případné trojkoalici uvažují i němečtí sociální demokraté. Zřejmě je to pro ně jediná početně možná a zároveň myslitelná koalice, neboť do další velké koalice s CDU/CSU již vstupovat nehodlají. Tím, že žádná pátá (!) vláda pod vedením Angely Merkelové už nevznikne, bude letošní německé volební dění napínavé v každém případě. Kromě mocenského boje v CDU/CSU bude zajímavé sledovat, jak si povedou sociální demokraté se svým překvapivě nakonec také spíše středovým kandidátem, kolik hlasů si nakonec uloupnou v evropském kontextu výjimečně silní Zelení i kam se budou politicky orientovat.S napětím se bude sledovat, zda nakonec vznikne historicky první sociálně-ekologická trojkoalice SPD, Zelených a Die Linke a případně pod vedením které z prvních jmenovaných stran. Samozřejmě se ale také bude s obavami čekat na výsledek AfD, která se do Bundestagu dostane celkem jistě také, a to již podruhé. V pokračující pandemii je každopádně ještě vše tři čtvrtě roku v pohybu víc, než by bylo touto dobou v jiném volebním roce. Výjimečný stav se do vývoje předvolební situace ještě nepochybně promítne.\nRöttgen by byl bezpochyby výraznější, a snad i přesvědčivější osobností; ale stále je přijatelnější nevýrazný, ale pohodový Laschet nežli fundamentalisticky pravicový Merz.",
  "datum": "Svět → Komentář17. ledna 2021 v 9.09"
},
{
  "url": "https://denikreferendum.cz/clanek/32181-tibetane-v-exilu-si-voli-novou-reprezentaci",
  "name": "Tibeťané v exilu si volí novou reprezentaci",
  "perex": "Prvnímu exilovému premiérovi a pětačtyřiceti poslancům končí mandát. Tibeťané ve vyhnanství tak volí jejich nástupce. O premiérský post se uchází osm kandidátů. K největším výzvám nové vlády bude patřit i otázka dalajlámovy reinkarnace.",
  "text": "↗\nTibetský exilový parlament má pětačtyřicet poslanců. Deset zastupuje provincie ve vlastním Tibetu, deset tradiční náboženské školy a zbytek velké exilové komunity různě po světě. Foto Lobsang Wangyal, TS\nS novým rokem začaly v tibetské komunitě v exilu důležité volby, z nichž vzejde nová politická reprezentace. Na rozdíl od toho, co se děje ve vlastním Tibetu, jde o demokratický proces. Desetitisíce Tibeťanů si vybírají nového lídra a 45členný parlament. Nový předseda vlády neboli sikjong nahradí Lozanga Sanggjäe, jenž stal v roce 2011 vůbec prvním voleným lídrem tibetské exilové komunity. Sanggjäovu nástupu tehdy předcházelo gesto 14. dalajlámy Tändzina Gjamccha, který sám o své vůli ustoupil z politických funkcí a předal politickou moc voleným zástupcům. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nSanggjä nyní odsloužil dvě funkční období a už nemůže kandidovat dále. O jeho křeslo se uchází celkem osm potenciálních nástupců. Z prvního lednového kola voleb vzejdou dva favorité — výsledek by měl být oznámen v únoru. V dubnu se pak bude konat druhé kolo, ve kterém se střetnou právě dva postupující. Tibetská exilová vláda sídlí od roku 1959 v indické Dharamsale. I když vláda není oficiálně uznána žádným státem, představuje důležitý hlas pro práva Tibeťanů po celém světě. Navzdory tomu, co tvrdí Peking, vláda formálně nepožaduje nezávislost Tibetu, bojuje však za jeho skutečnou autonomii v rámci Číny.  Tibet pod tvrdou rukou Si Ťin-pchingovy ČínyOsud Tibeťanů v posledních letech zčásti ustoupil do pozadí, především kvůli stupňující se represi čínské vlády vůči Ujgurům a jiným etnikům v autonomní oblasti Sin-ťiang. Peking však ve své tvrdé nadvládě Tibetu nepolevil, naopak se zdá, že i zde začíná uplatňovat některé aspekty politiky ze Sin-ťiangu.Podle posledních zpráv například i v Tibetu čínská vláda implementuje systém reedukace prací, jenž je oficiálně součástí boje proti endemické chudobě. Tato schémata jsou však spojena i s ideologickou indoktrinací a snahami o vymýcení etnické identity, náboženství a kultury. Stále větší důraz je například kladen i na prosazování výuky ve standardní čínštině a potlačování tibetského jazyka.Tyto snahy o destrukci jakýchkoliv alternatívních identit nejsou omezeny pouze na Tibet a Sin-ťiang a značí radikalizaci čínské národnostní politiky. Zatímco Komunistická strana Číny zpočátku prosazovala koncept etnického pluralismu, generální tajemník Si Ťin-pching dotáhl obrat k otevřeně asimilační, respektive sinizační politice.  Výzvy pro nové vedeníNovou politickou reprezentaci čekají nelehké výzvy. Jelikož tibetskému duchovnímu vůdci 14. dalajlámovi bude letos již šestaosmdesát let, stále intenzivněji se diskutuje o otázce jeho reinkarnace nebo v jiném slova smyslu nástupnictví. I v této otázce si čínská komunistická strana vyhrazuje právo mít poslední slovo a o dalším dalajlámovi chce rozhodnout sama.K podobné situaci by nedošlo poprvé. V roce 1995 čínské úřady „nechaly zmizet“ 11. pančhenlamu Gendün Čhökji Ňimu zvoleného dalajlámou, a na jeho místo dosadily vlastního „kandidáta“. Co se s 11. pančchenlamou stalo, dodnes není známo. Není možné vyloučit, že nakonec nastane situace, kdy budou dalajlámové dva — jeden vybraný čínskou vládou uvnitř čínských hranic a druhý určený tibetskými duchovními lídry mimo Čínu. Sám dalajláma už naznačil, že k jeho reinkarnaci může dojít mimo hranice Číny.  Ať už bude otázka nástupnictví vyřešena jakkoliv, ztráta současného dalajlámy jako všeobecně známé a uznávané globální ikony může být pro podporu tibetské otázky ve světe velmi citelnou ránou. \n↗\nDalajláma Tändzin Gjamccho (vpravo) a Lozang Sanggjä, dosavadní tibetský premiér. Snímek byl pořízen v době začátků Sanggjäova vládnutí. Foto Christopher Prentiss Michel. WmC \nSanggjäovi se na mezinárodní scéně podařilo dosáhnout nevídané podpory, včetně historické návštěvy Bílého domu v listopadu minulého roku. Především Washington blízce naslouchá volání tibetské exilové vlády po tvrdším přístupu k Číně. Nový zákon o americké politice vůči Tibetu, jenž americký Kongres schválil krátce před Vánoci, například umožňuje Spojeným státům uplatnit sankce na čínské představitele, kteří by se vměšovali do otázky nástupnictví dalajlámy.  Nová tibetská vláda bude muset mezinárodní podporu ještě více posílit a získat nové spojence. Například i v Evropě, jež v otázce podpory Tibetu zatím zaostává za Američany. V obnovení smysluplného dialogu s čínskou vládou, který byl naposledy veden v roce 2010, v nejbližší době totiž doufat nemůže.",
  "datum": "Svět → Komentář13. ledna 2021 v 13.59"
},
{
  "url": "https://denikreferendum.cz/clanek/32190-v-pritmi-covidu---zonglovani-s-platy-ucitelu",
  "name": "V přítmí covidu — žonglování s platy učitelů",
  "perex": "Argumentace Babišovy vlády o zvyšování platů učitelů není pravdivá. Trik spočívá v tom, že se zaměňuje celkový objem mzdových prostředků s reálnými platy učitelů — ty zdaleka nerostou tak, aby se překonala platová diskriminace profese.",
  "text": "↗\nNamísto informací o mimořádných odměnách učitelům za zvládnutí obtížné situace v době uzavření škol, ministerstvo žongluje s čísly, aby to vypadalo, že přidává takřka podle slibů, ač v realitě je k tomu daleko. Foto Krajská hygienická stanice Praha\nVláda ČR se ve svém programovém prohlášení zavázala, že do roku 2021 zvýší průměrné platy ve školství minimálně na 150 procent úrovně z roku 2017, která u učitelů činila dle statistik ministerstva školství 31.632 korun. Jejich platy tak měly vzrůst na zhruba 47 tisíc korun. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMinistr školství slíbil, že se zvednou alespoň na 45 tisíc korun. Je pravděpodobné, že tohoto cíle bude dosaženo nebo se mu hodně přiblížíme. Potud vypadá vše v naprostém pořádku. Jen do té doby, než začneme rozplétat pojmy a dojmy.Ošidné statistikyAbychom pochopili význam údajů o výši platů, je třeba srovnání s jinými smysluplnými údaji. Hovoříme-li o platech učitelů, máme tři možnosti. Za prvé, srovnat jeho výši v čase s platem před rokem, čtyřmi nebo třeba deseti lety. Z tohoto pohledu se situace skutečně zlepšila. Učitelé však nesrovnávají jen s vlastní (bídnou) minulostí.Za druhé, můžeme svůj plat vztáhnout k průměrnému platu v zemi. Je to samozřejmě ukazatel o něco přesnější. Reflektuje růst platů v ostatních sférách. Aplikaci tohoto kritéria dlouhodobě požadují odboráři — 130 % průměrného platu v ekonomice. V roce 2019 se plat učitelů základních škol podle think tanku IDEA pohyboval někde na úrovni 123 % průměrného platu v zemi. Za třetí, je tu srovnání, které v roce 2014 poprvé uplatnila evropská síť statistik a srovnávacích analýz Eurydice. Jde o porovnání platů učitelů na druhém stupni základních škol a na prvním stupni víceletých gymnázií s platy vysokoškolsky vzdělaných lidí v jiných sektorech ekonomiky. Údaj za Českou republiku všechny překvapil — plat učitelů představoval méně než šedesát procent jejich průměrného platu. Nyní je samozřejmě vyšší, ale stále ještě sotva překročil sedmdesát procent a je daleko od sta procent jako v Německu nebo ve Finsku. Ukazuje to, jak by se náš učitel mohl mít, kdyby si vybral jiné vysokoškolsky kvalifikované zaměstnání. I přes pochvalu ministerstvu za každoroční zvyšování prostředků na platy pedagogických pracovníků není v tomto světle důvod k jásotu.   Psychologie se občas hodí i u platůV čem je tedy problém? Za prvé, průměr není medián. Ten nám říká, jaká je výše platu, na kterou dosáhla polovina pracovníků (srovnatelných svým platovým stupněm, u pedagogických pracovníků souvisejících s délkou praxe, a platovou třídou). Medián sice také roste, ale tady už čísla nevypadají zdaleka tak optimisticky. Ministerstvo totiž nehovoří o platech konkrétních učitelů, ale o objemu prostředků na platy, který do systému „pustí“.  Za druhé, skvělá zpráva by to byla za předpokladu, že je zaručeno, že uvedené částky ke konkrétnímu učiteli musí doputovat. A tady jsme u sporu o poměru mezi tarifní a nadtarifní složkou platu. Ministerstvo se rozhodlo, že navýšení o devět procent (ještě v roce 2017 se hovořilo o patnácti procentech, vloni o deseti procentech) rozdělí tak, že čtyři procenta budou mít učitelé jisté a pět procent možná dostanou — když budou dobří a ředitel dá.Dávno známá, ale stále platná Herzbergova teorie motivace k práci rozlišuje odměny za práci nazývané satisfaktory (tedy úroveň, která je uspokojivá vzhledem k náročnosti práce) a takzvané motivátory. Jde o odměny, které už vedou člověka k mimořádnému úsilí a k dlouhodobě vysoké loajalitě k instituci, v níž pracuje. Satisfaktory musejí dosáhnout určité úrovně, aby lidé od práce neutíkali. Motivátory jsou pak jakousi nadstavbou. Z toho plyne, že všichni v rámci určité profese musejí mít garantovanou vysokou úroveň platu, aby jen nepřežívali nebo nebyli nuceni přemýšlet o doplňkovém přivýdělku — nebo nadbíhat řediteli, aby si zajistili větší díl z nenárokové složky. To vede logicky k závěru, že u dlouho podfinancovaných učitelů je třeba se řídit heslem „skoro vše do tarifu“. Teprve po dosažení garantované průměrné výše blížící se úrovni srovnatelné s jinými vysokoškolsky kvalifikovanými profesemi, je vhodné navyšování platů řešit posilováním nenárokové složky. Problém tedy není zdaleka jen v tom, že tlakem na zvyšování především tarifní složky bychom projevovali nedůvěru ředitelům, že nebudou spravedliví. Spočívá spíše v tom, že dosud nebyly pro působení motivátorů vytvořeny podmínky.Když pan ministr na základě údajů od ekonomů argumentuje podnikatelskou sférou, nemluví pravdu. Tvrdí, že máme velmi nevyvážený poměr tarifní a nadtarifní složky platu, kvůli kterému ředitelé nemohou odměňovat dobré učitele. Zpráva Eurydice 2019 ukazuje, že nenárokové složky platů učitelů představují v evropských zemích v průměru zhruba deset procent celkového příjmu učitelů. Již v loňském roce představoval u nás podíl prostředků na nenárokovou složku platu osmnáct procent, tedy téměř dvojnásobek evropského průměru.   U lékařů, zdravotních sester, hasičů, policistů jsme při navyšování jejich platů podobné spory neřešili? Jde totiž o profese veřejné služby, v nichž jde, lapidárně řečeno,         „o život“. Když se přidává, dobří jsou prostě všichni. Odměny jsou motivátor navíc. Práce podceněných učitelů sice nezachraňuje naše životy v současnosti. Jde ale zcela jistě o životy všech v budoucnu, jen to dnes nevidíme. Mimochodem, očekával bych také informaci o mimořádných odměnách učitelům za zvládnutí obtížné situace v době uzavření škol. Podobně jako zdravotníkům nebo dalším profesím. V kontextu dalších kroků ministerstva jde nakonec o podfuk?Na celé věci je ovšem nejvíce zarážející, jak si vláda a poslanci při schvalování rozpočtové kapitoly nepropojují jednotlivé kroky ministerstva. Způsobilo to covidové přítmí? Stručně tedy nejen o figuře platů, ale také o pozadí obrazu.Učitelé některých aprobací nám v některých regionech chybějí, mladí nenastupují. Atraktivita učitelství ale zřejmě ministerstvo netrápí.  Tarifní platy nastupujících zvyšuje jen o čtyři procenta (něco kolem 1200 korun měsíčně). Nebo ti vzývaní neučitelští odborníci — je připravena novela umožňující kvalifikovaně učit jakémukoli magisterskému absolventovi vysoké školy. Počítá ministerstvo, že „odborníci z praxe“ si rádi vyslouží aspoň průměrný plat tím, že budou tak dobří (při nulové učitelské praxi), že jim ho ředitelé rádi dorovnají z odměn? Další pozoruhodný atak na nadtarifní složky představuje novela vyhlášky 27/2016, která provedla likvidační obrat s jedním z nejvyužívanějších podpůrných opatření, s pedagogickou intervencí. Učitelé se na konci roku dozvěděli, že tuto práci navíc již nebudou mít hrazenu státem přímo, ale veškeré doučování, procvičování a podporu vhodného stylu učení žáků, kteří to potřebují, si škola uhradí sama. Z prostředků určených na nenárokové složky platu. Jiným příkladem zářezu do prostředků na odměny a příplatky je naprostá nejistota, jak budou školy moci platit školní psychology nebo školní speciální pedagogy. Poté, co byla na poslední chvíli odvrácena hrozba, že i na asistenty pedagoga si škola bude muset najít peníze sama, hrozí, že tam, kde to jen trochu půjde, si prostředky na psychology a speciální pedagogy ředitel bude muset najít v rozpočtu. Kde asi?   Tolik pro uklidnění těch, kteří věří dlouholetému mediálnímu klišé, že „učitelům se pořád přidává a přitom učí blbě“, a vůbec, „co by ještě chtěli“. Suma sumárum: možná z těch pěti procent toho učitelé opravdu moc neuvidí.Přítmí covidu tohle všechno zakrylo. Včetně způsobu, jakým ministerstvo své záměry s nikým řádně neprojednávalo a odmítlo i návrh ministerstva práce a sociálních věcí na navýšení tarifních platů učitelů v souladu s původními sliby vlády o celých devět procent.",
  "datum": "Domov → Komentář14. ledna 2021 ve 12.37"
},
{
  "url": "https://denikreferendum.cz/clanek/32191-ockovani-je-to-nejlepsi-co-se-od-jara-prihodilo-zmatkum-a-tempu-navzdory",
  "name": "Očkování je to nejlepší, co se od jara přihodilo. Zmatkům a tempu navzdory",
  "perex": "Máme již dvě vakcíny, očkovaných je 70 tisíc a brzy se k nim přidají objednaní senioři. Přesto jsme stále začátku. Vakcinační proces nebude snadný ani rychlý. I přes současné zmatky nám ale konečně přináší konkrétní naději.",
  "text": "↗\nDorazily k nám obě evropsky schválené vakcíny: Comirnaty od firem BioNTech a Pfizer i nově dostupná Moderna. Foto Tim Reckmann, flickr\nZatímco stále zuří epidemická vlna vyvolaná koncem roku 2020, Česká republika končí přípravnou fázi očkování covid-19 a chystá se ke spuštění rezervačního systému. Vakcína se zatím podává na zhruba třiceti místech, zpravidla při větších nemocnicích. \nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nKe středě večer není proočkovaná ani desetina osob z prioritní kategorie 1A. Na zodpovězení čeká řada konkrétních otázek kolem logistiky i toho, jak se budou dařit internetové rezervace termínů pro seniory.Vláda na středečním jednání odsouhlasila jednotící metodický dokument a dvě mimořádná opatření ministerstva zdravotnictví, vedeného Janem Blatným (nestr. za ANO). Jejich obsah je převážně technický. Přestože vše jde relativně pomalu, rozhodujícá se, že máme vakcínu i konkrétní plán, komu a v jakém pořadí ji podat.Dorazily k nám obě evropsky schválené vakcíny: Comirnaty od firem BioNTech a Pfizer i nově dostupná Moderna. Technicky jsou obdobné, liší se náročností skladování. Moderna vyžaduje menší mráz a po vyndání z mrazáku vydrží zhruba měsíc v lednici. K oběma vakcínám jsou veřejně dostupné příbalové informace popisující efektivitu, nežádoucí účinky či složení. Pro Comirnaty i Modernu si je lze přečíst v češtině na stránkách Evropské komise.\nVíce o mRNA vakcínách\nAktualizovaná očkovací strategie zahrnuje téměř padesát skupin s přiděleným skóre od jedné do čtrnácti. Nejrychleji se dostane na 840 tisíc lidí spadajících do kategorie 1A: klienty i hlavní zaměstnance pobytových sociálních zařízení, osoby starší osmdesát let, zdravotníky, mediky i dobrovolníky v nemocnicích či odběrových místech, hygieniky, určité zaměstnance ministerstva vnitra a vězeňské služby. Těch je spolu s mediky přes 200 tisíc, minulá verze strategie s nimi nepočítala.Kategorie 1A jde na injekci v lednu a únoru. Část se nemusí nikam registrovat, na vakcínu má nárok automaticky. Nejstarší senioři, jichž je asi 440 tisíc, se naopak mají od pátku hlásit přes portál Centrálního rezervačního systému, který nyní poskytuje přehled o testovacích místech. Pro ostatní se systém otevře v únoru.Zbytek prioritních skupin pokrývá kategorie 1B, kam spadají i obzvláště ohrožení covid-19 s chronickými zdravotními problémy. Jak jsme upozorňovali, tyto „rizikové skupiny“ tvoří navzdory rozšířeným vágním představám značnou část populace. \nCovid-19: Jak se chránit?\nOsob trpících onemocněním plic, jater, ledvin, srdce, nervového systému, lidí po transplantaci, s genetickou chorobou či obezitou, pod imunosupresí a podobně, těch všech je spolu se seniory mezi 65 a 80 lety asi 3,2 milionu.Dále mají přednost vojáci, pečující profese, zaměstnanci všech úrovní škol a s nejnižším rizikovým skóre také akademici a pracovníci pohřebních služeb. 1B zahrnuje přes 3,7 milionu Čechů, kteří se budou očkovat od února do června. Jejich pořadí se odvíjí od konkrétního skóre, například u hospitalizovaných rozhodnou nemocnice. Zbytek populace se má dostat na řadu v květnu, vakcinační program se pravděpodobně přenese i do roku 2022.Sotva jsme začaliKe středečnímu podvečeru máme podle ministerstva zdravotnictví očkovaných 70 680, do České republiky celkem zatím přišlo přes 200 tisíc dávek. Složitý proces byl dosud v přípravné fázi, opravdu naostro se pojede teprve nyní, s doplněním prioritních skupin a otevřením rezervačního systému. Největší výzvou bude zajištění plynulosti. Značná zátěž opět leží na nemocnicích, které v podstatě od října bojují s náporem těžkých případů covid-19 a nutností převádět běžná pracoviště na koronavirové jednotky.Když se vakcína rozmrazí a naředí, je třeba ji vcelku rychle použít. Sám výpočet množství ku počtu zájemců není obtížný, pokud ale někdo oproti plánu vypadne, nemocnice si musí s vzniklým přebytkem poradit. Výsledkem jsou na některých místech seznamy náhradníků z jiných prioritních skupin. Vakcína se tak před oficiálními termíny dostala i k jinému personálu, než pro který byla bezprostředně určena, a podle všeho i seniorům — příbuzným zaměstnanců nemocnic.\nAnalýza●Jan Kašpárek\nVakcína: naděje by neměly skrýt, že zdravotnictví nemá být v rukou korporací\nPlánované počty dodaných vakcín se v průběhu času mění, přinejmenším do pozdního jara se jich ale bude do České republiky zřejmě dovážet stále více. V únoru by měly dorazit látky pro 320 tisíc lidí, o měsíc později pro nejméně 450 tisíc (v případě Comirnaty, Moderny i látky od AstraZeneca/Oxfordu to znamená dvojnásobný počet dávek). Zátěž na systém poroste tím spíše, že jeden člověk znamená — alespoň zatím — dva termíny. Comirnaty vyžaduje přeočkování po třech až šesti týdnech, u Moderny po 28 a více dnech.Navzdory spuštění rezervačního systému zbývá na technikálie ještě trochu času, přestože by všichni ocenili, kdyby se provoz zdařilo naplánovat déle dopředu. Lámání chleba nastane od března, kdy se mají do očkování zapojit ordinace praktických lékařů. Podle předběžných propočtů by každý měl být schopen naočkovat deset lidí denně. V praxi to znamená značnou zátěž i logistickou výzvu.Mnoho práce čeká na kraje, které ministerstvo zdravotnictví postavilo před hotovou věc. Musí zajistit řízení kapacit, komunikaci s občany a plynulé proudění potřebných dat. Čekáme na podrobnější informace o avizovaných očkovacích centrech. Jedno s větší kapacitou vzniklo v Brně, další se čekají po republice v různých kulturních domech či sportovištích.Strašlivou úmrtnost lze srazit. Je ale nutné vyjít lidem vstřícNavzdory výzvám a nejasnostem je zásadní, že očkování v nějaké formě probíhá. Vakcinace nejkritičtější části populace pomůže a přináší šanci na obrat ve více než čtvrt roku otřesném vývoji epidemie. Jak poukazují René Levínský a Ondřej Nezdara z Centra pro modelování biologických a společenských procesů (BISOP), citelný rozdíl přinese již imunizace poměrně úzké skupiny nejstarších.„Pokud by strategie prioritizovala výhradně podle věku, pak bychom po naočkování ‚jen‘ milionu lidí omezili počet úmrtí o sedmdesát procent (při účinnosti vakcíny kolem pětadevadesáti procent). Při naočkování druhého milionu nejstarších klesnou úmrtí o dalších patnáct procent,“ píší a apelují na úřady, aby seniorům vyšly vstříc.V prvé řadě je na místě, aby se starší lidé nemuseli prokousávat složitou registrací na webovém portálu. Možnosti zjednodušení jako dopisy či telefonáty jsou intuitivní i proveditelné. Systém je zatím navržený tak, aby na základě znalosti rodného čísla umožnil zprostředkovanou registraci například potomky, praktickým lékařem, sociálním pracovníkem a podobně. Řešení je mírně diskutabilní.\nAnalýza●Jan Kašpárek\nVzpoura proti realitě: jak část Čechů bojuje proti preventivním opatřením \nJistě, na jednu stranu plošně neplatí, že by senioři neuměli pracovat s internetem — taková představa je zastaralá i předsudečná. Z dat Českého statistického úřadu ale víme, že ani jednou v životě internet nepoužilo třicet procent lidí mezi 65 a 74 lety a pětašedesát procent starších pětasedmdesáti let. Zdůrazněme, že Češi nepolíbení internetem jsou i v nižších věkových skupinách, byť jich je nesrovnatelně méně.Nabízí se několik úskalí. První pragmatické: lze očekávat, že nejvíce lidí se naočkuje, pokud jim to někdo důvěryhodný — tedy ideálně lékař — aktivně nabídne a administrativní úsilí se přesune od očkovaných do zázemí systému. Druhé je spíše morální: tedy jestli se podobným předpokladem, že registraci může zařizovat někdo jiný, neoslabuje zásada informované dobrovolnosti vakcinace.Obecně se nezdá, že by stát volil nejvstřícnější cestu. To naznačuje i oficiální popis rezervačního systému pod otázkou „Jak vyplnit rezervační formulář?“. Je zbytečně technický a obsahuje sdělení jako                                „V CRS bude dostupný zjednodušený registrační formulář s údaji nezbytnými pro prioritizaci, systém již obsahuje parametrizovatelný kalkulátor prioritizace,“ či „Je implementována ochrana proti vysoké zátěži a proti kybernetickým útokům. Napojení na ISIN a základní registry. 2FA autentizace.“Zatím platný neformální návod pro registraci seniorů najdete například zde. O radu a pomoc lze volat na centrální informační linku 1221.Média prahnou po číslech, ta kdesi váznouData o českém průběhu očkování byla dosud nejasná. Ministerstvo zdravotnictví se rozhodlo počty vakcinovaných zveřejňovat v zájmu „snazší orientace“ pouze jednou týdně, konkrétně ve čtvrtek ráno. Premiér sice ve středu sdělil médiím, že dávku dostalo přes 70 tisíc lidí, očkovací centra tou dobou ale formálně vykázala teprve přes 61 tisíc a na centrálním webu rezortu zdravotnictví visel údaj k minulé středě večer, necelých 20 tisíc. V sobotu Babiš v rozhovoru pro Právo uvedl 40 tisíc.Pokud fungují interní systémy, ministerstvo zdravotnictví má k údajům přístup. Mohou být zpožděné, neboť je nemocnice nemusí — a vzhledem ke kapacitám a rozsahu formulářů možná někde ani nemohou — zadávat okamžitě. \nAnalýza●Jan Kašpárek\nCovid se prudce šíří, nových dat je bezpočet. Jak je číst?\nTak či tak, rezort je odmítal vydat, a to i na žádost portálu iRozhlas podle zákona o svobodném přístupu k informacím. Úředníci sami sobě prodloužili lhůtu kvůli vytížení, přestože takovou možnost dotyčný zákon nezná.Světlo do situace nevnáší ani centrální koordinátor očkování Zdeněk Blahuta. Ten byl v médiích vidět naposledy před svátky, pomineme-li nejnovější střet ministerstva zdravotnictví s kvalitní prací iRozhlasu. Blahuta nyní novinářům sdělil: „Já se nemám vyjadřovat. Omlouvám se. Na základě přání.“ Rezort se zřejmě podobně jako v srpnu snaží směřovat veškerou mediální komunikaci na tiskové oddělení. To letos zažívá perné časy, jak jsme si vyzkoušeli již na jaře.Dalším vysvětlením datové mlhy je, že přesná čísla nemá ani vláda. Záznamy se i proto mají zpřesnit. Očkovací místa budou od čtvrtka hlásit očkování hned v průběhu dne do masivního Informačního systému informačních nemocí (ISIN) a užívat skladový software pro evidenci vakcín. Tak snadné to ale nebude. ISIN ve středu přestal fungovat a podobná situace se zřejmě opakovala ve čtvrtek. Nemocnice ak nemohou vykázat nejen očkování, ale ani testy.Zvládneme to, dost možná ale vládě navzdoryLze jen doufat, že se systém postupem času stabilizuje. Ostatně asi málokdo si od spuštění českého očkovacího programu sliboval bůhvíjakou průhlednost a plynulost. Bez ohledu na cokoli je zásadním pokrokem, že se vůbec začalo a relativně plošně — byť pomalu a se zřejmými regionálními rozdíly — pokračuje. Bohužel platí, že čím déle to bude trvat, tím více lidí zbytečně zemře.Další otázkou je, kolik bude očkování provázet kauz a politických vášní. První vlaštovkou je ve středu publikované zjištění Seznam Zpráv, podle něhož Státní zdravotní ústav vedle svých pracovníků očkuje i jejich příbuzné zřejmě v zájmu vylepšení statistik, zatímco vakcíny chybí v na řádově potřebnějších místech, zejména v domovech pro seniory. Blatný slíbil věc prošetřit. Ředitel Ústavu Pavel Březovský ve čtvrtek rezignoval.Babiš souběžně s kauzou navštívil brněnské očkovací centrum na městském výstavišti. Premiérův facebookový i twitterový profil se obratem hemžil fotkami spolu s pochvalou, že se jedná o první velkokapacitní centrum v České republice, jež od pondělka naočkovalo 1100 lidí a má teoretickou kapacitu až 3600 osob denně.\nSloupek●Jakub Patočka\nMilí Babišovi voliči, kdo lže, ten krade. A kdo krade… Pamatujete?\nObratem se však strhla kritika: premiér návštěvu neoznámil městu ani kraji a opomenul sdělit, že právě Brno a Jihomoravský kraj celé zařízení provozují a platí, aniž se ve věci výrazněji angažoval stát. S hejtmanem Janem Grolichem (KDU-ČSL) ani primátorkou Markétou Vaňkovou (ODS) se Babiš podle všeho ani nesešel, přestože by to od něj žádalo jen zcela minimální úsilí.Třetí zásadní vládní činitel, ministr vnitra Jan Hamáček (ČSSD), ve středu tlumil vášně vzbuzené zjištěním, že stát dodává vakcínu bez jehel i stříkaček a zásoby nemocnic vystačí sotva na pár dní. Hamáček po středečním jednání Ústředního krizového štábu uvedl, že problém je místní a vychází z rozdílů mezi kraji. Celorepublikově je údajně injekčního materiálu na pětašedesát dní. Nynější obtíže se budou řešit zápůjčkami z fakultních nemocnic.Tušíme, že nastává pro pandemii typická situace, kdy premiér bude u všeho, co se zrovna zadaří, zatímco jeho vládní kolegy čeká hašení problémů. Trend může být s blížícími se volbami ještě intenzivnější. V terénu práci tradičně odvedou ti, kteří dopady epidemie hasí dlouhodobě: zdravotníci, lékaři, medici, v kritických případech armáda.Při řešení technických aspektů podání a distribuce poněkud zaniká stále platná otázka: tedy kolik Čechů se bude chtít očkovat, respektive jestli je realistické dosáhnout žádoucího asi sedmdesátiprocentního podílu očkovaných. Dlouho slibovaná informační kampaň ministerstva zdravotnictví nepřinesla nic výraznějšího. Prim v informování i vyvracení fám hrají navázané instituce, jako je Státní ústav pro kontrolu léčiv, média, dobrovolné expertní iniciativy či zapálení jednotlivci. I to je pro naši současnou situaci zcela příznačné.",
  "datum": "Domov → Analýza14. ledna 2021 v 15.03"
},
{
  "url": "https://denikreferendum.cz/clanek/32184-polsti-konzervativci-ucinili-z-zen-feministky-a-probudili-obcanskou-spolecnost",
  "name": "Polští konzervativci učinili z žen feministky a probudili občanskou společnost",
  "perex": "Ačkoli někteří konzervativci lživě provolávají, že ženská revoluce je s dechem u konce, opak je pravdou. To naděje polských ultrapravičáků na úplný zákaz potratů umírá.",
  "text": "↗\nCelopolská stávka žen neprobíhala jen ve velkých městech. Demonstrovalo se téměř v šesti stech obcích, z nichž devadesát procent představují města s méně než padesáti tisíci obyvateli — demonstrace vznikaly často velmi spontánně, díky pohotové reakci do té doby aktivismem zcela nepolíbených lidí. Foto Petra Dvořáková, DR\n„Můžete nás prosím vyfotit?“ ozývá se radostným hlasem z rohu společenské místnosti v krakovském hostelu, vánočně přečančaném třpytivými růžovými řetězy. „Jasně, že ano!“ otáčím svou tvář ke skupince mužů u stolu.\nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nV první vteřině jsem si kresby, kterou David, třicátník s modrýma očima v lesklé černé vestičce, s hrdým výrazem třímá v ruce, ani nevšimla. Na skutečnost, že jsem obětí žertu, mě musel sám upozornit. „Chceme, abys nás vyfotila s tímhle,“ zamává významně papírem, na němž je vyobrazena žena v šatech s bleskem, jak se chystá kuchyňským válečkem uhodit klečícího muže. Kresbu doprovází nápis: Piekło mężczyzn. Peklo mužů.Když jsem před půlhodinou procházela společenskou místností poprvé, měla jsem tvář zakrytou rouškou s červeným bleskem, symbolem polských protestů proti zákazu potratů. Mužští návštěvníci hostelu si toho evidentně všimli a rozhodli se si ze mě, a hlavně z boje žen za právo na své tělo vystřelit. Odpovídám, že s tímhle je opravdu fotit nebudu a s pocitem poníženosti urychleně mizím ve svém pokoji. Ještě se za mnou stihne ozvat výkřik: „To my muži dnes trpíme!“Čím dnešní muži trpí, se dozvídám druhý den u snídaně. „Milujeme ženy, ale ubližují nám agresivní feministky,” vysvětluje mi rádoby dobrácky Davidův potetovaný kamarád, rozhodnutý se se mnou usmířit a požádat o pochopení. Antifeministická kresba stále stojí v rohu místnosti. Přichází David. „Přesně tak. Vždyť my bychom ženy na rukou nosili!” provolává až nepříjemně vlídným hlasem.Ač je potrat samozřejmě starší než jakýkoliv zákon, podle Davida jej vynalezli až němečtí nacisté. Demonstrace proti zákazu potratů prý organizují bolševicko-židovské organizace. „Sám jsem poloviční Žid, nemohu být antisemita,” připomene mi pokaždé, když se ušklíbnu nad tím, že všechny své ideové nepřátele označuje za Židy. David je členem domobran, které vznikly po celém Polsku v reakci na slova vicepremiéra Jarosława Kaczyńského. Ten po vypuknutí demonstrací na konci října vyzval své příznivce, aby za každou cenu bránili kostely. Příznivci jej vyslechli. Lidé se z demonstrací začali vracet domů ve skupinkách, protože vracet se z protestů bez doporovodu se stalo nebezpečným.Předchozí týden jsem trávila v Podkarpatí, nejkonzervativnějším regionu Polska. Podkarpatí jsem opouštěla plná opojné naděje. Mluvila jsem tam s šestnáctiletou dívkou, která sama zorganizovala protest v jednom z nejdůležitějších měst tohoto pobožného regionu. S ženami, které si ještě donedávna pro svou domnělou nesmělost nedokázaly představit, že by se měly vládě nahlas vzepřít — a teď řečnily na demonstracích v katolické a vládní baště. Dokonce i v Podkarpatí mi většina lidí tvrdila, že demonstrace za práva žen podporuje.A teď mi v Krakově, kde chci strávit klidný nepracovní víkend nákupy vánočních dárků mezi zasněženými starými domy, obyvatel hostelu s medovým úsměvem do očí lže, že podpora vlády stoupá, že potratové hnutí je s dechem u konce, že moje rouška vyšla z módy.Je sice pravda, že říjnové statisíce demonstrantů v ulicích jsou — vzhledem k pandemii, zimnímu chladu, přirozené únavě situací, a hlavně trvající policejní represi vůči demonstrantům — minulostí. Přesto platí tvrzení, které za poslední měsíc napsala opakovaně na Facebook hlavní tvář demonstrací Marta Lempartová: Nic nebude jako dřív. Následující text shrnuje důvody proč.Probuzení polské společnostiLegalizace potratů — stejně jako potřebná změna politických a společenských poměrů — na Polsko nečekají za rohem a k jejich dosažení bude zapotřebí ještě mnoho vytrvalosti. Podzimní demonstrace nicméně polskou společnost změnily a významně ji přiblížily k spravedlivějším zítřkům.Většina tamní společnosti byla ještě donedávna pasivně smířená se stavem věcí, s takzvaným potratovým kompromisem z roku 1993, jenž povoloval potraty pouze v případě ohrožení života matky, znásilnění, incestu či poškození plodu. Polsko je koneckonců obklopeno zeměmi, kam si lze za legálním potratem zajet. Zároveň postupně sílilo povědomí o organizacích, jež nechtěně těhotným ženám pomáhají získat potratové pilulky. Kdo se v Polsku rozhodl pro potrat, cestu k němu si zpravidla našel, leč tajně a v osamění.\nReportáž●Petra Dvořáková\nKněz tu káže, koho volit. Polská kulturní revoluce však probíhá i v Podkarpatí\nOdpor vyvolal až pokus vlády z roku 2016 potratový zákon ještě více zpřísnit. A teprve o rok později, v roce 2017, si organizace Celopolská stávka žen, která Černé protesty proti zpřísnění zákona v roce 2016 koordinovala, stanovila za cíl dosáhnout legalizace potratů do dvanáctého týdne těhotenství — nikoliv jen bránit dalšímu zužování již tak osekaných reprodukčních práv.Stejně tak platí, že polská občanská společnost až do nástupu ultrakatolické strany Právo a spravedlnost (PiS) v roce 2015 dřímala na vavřínech. Většina obyvatel se zkrátka snažila prodřít ke kapitalismem slibovanému lepšímu životu. Tamní demokracie se přitom netěšila pevnému zdraví ani předtím.Pravicoví i levicoví politici panáčkovali před církví už před rokem 2015. Nevěřili totiž, že bez podpory církve si lze voličskou přízeň a moc vůbec udržet. Zatímco před PiS osm let vládnoucí pravicová Občanská platforma se soustředila na stavbu dálnic, rozhodování o kulturně-společenských otázkách se podřizovalo církevním dogmatům. Návrh liberalizace potratového zákona pak kupříkladu nebyl ani za vlády levice v roce 2004 projednán proto, že církev pohrozila tím, že před referendem nepodpoří vstup do Evropské unie.Byl to Lech Wałęsa, kdo vetoval liberalizaci potratového zákona v roce 1996 nebo kdo v televizním vysílání v roce 2013 prohlásil, že „nechce, aby tato (LGBT) menšina vyšla ven a sváděla jeho děti“. Byl to Donald Tusk, kdo tvrdil, že polská společnost není na liberalizaci potratové legislativy či zpřístupnění, byť pouhého registrovaného partnerství stejnopohlavním párům, připravená.Zároveň do roku 2015 velká část polské společnosti pod jhem neoliberálních reforem ekonomicky strádala. PiS neuspělo ani tak kvůli svým ultrakonzervativním idejím — leč i ty se zřejmě zdály mnohým Polákům snad i vinou předešlými politiky pěstované úzkoprsosti přijatelné — ale kvůli svým splněným sociálním slibům. Vítězství PiS nebylo ničím jiným než očekávatelnou odpovědí na předchozích pětadvacet let postkomunistického vývoje země.Poláky probrala a vybudila k odporu teprve míra, s níž PiS začalo překračovat hranice ústavy a lidských práv. Nic přitom veřejnost nenamíchlo tolik jako právě snaha připravit ženy téměř úplně o zbytky jejich reprodukčních práv. Masivní úbytek věřícíchV důsledku církevního lobbingu za zákaz potratů a vloni provalených pedofilních skandálů polských kněží začalo církev v domněle katolickém Polsku opouštět tolik lidí, že významný odliv věřících připustila i natolik nesoudná organizace jako je polská církev. Žádná jiná polská veřejná instituce se nepotýká s tak výraznou ztrátou důvěry jako právě církev: podle nejčerstvějších průzkumů již dokonce převážil počet lidí, kteří ji vnímají negativně.Nejvíce se odliv věřících týká mladé generace: z průzkumu Pew Research Center dokonce Polsko vyšlo jako země s vůbec největším úbytkem věřících mezi mladými. Koneckonců především právě mladí, ba náctiletí, na podzim hromadně vyšli do ulic, aby prolomili ticho a zbořili dogmata, aby dali vládě a celému světu najevo, že Polsko není tak konzervativní, jak si mnozí myslí.Podzimní demonstrace proti zákazu potratů se tak přirozeně přetavily v otevřené volání po pádu vlády. Ještě donedávna pasivní polská společnost, povzbuzená navztekanou energií protestů, začala politiky i církevní instituci otevřeně posílat do p*dele. A to v zemi, kde platí na evropské poměry velmi přísná legislativa postihující urážku prezidenta, státu, národa či náboženského cítění — v prosinci zde byl kupříkladu k půl roku veřejně prospěšných prací odsouzen muž, jenž v opilosti zkrášlil předvolební plakát prezidenta Andrzeje Dudy nápisem „pět let hanby“ a kresbou penisu. Za údajnou urážku náboženského cítění jsou už koneckonců stíhané i lídryně podzimních protestů.\nReportáž●Petra Dvořáková\nMůj potrat ti nemusí být líto! Protesty v Polsku jsou nadějí pro ženy z celého světa\nZpátečnictví vládních ultrakatolíků společnost přimělo k sebeorganizaci a zároveň vyvolalo dojemnou vlnu meziženské, mezilidské i mezinárodní solidarity, již ilustrují některé z hlavních sloganů demonstrací jako „Nikdy nepůjdeš sama.“ nebo „Když je nechrání stát, budu své sestry bránit já.“ Z polských žen učinil feministky PiSZ dříve démonizovaných potratů se stal symbol emancipace a zároveň se o potratech otevřela progresivní debata, která se třeba u nás nikdy ani nevedla. Na transparentech demonstrantů se objevovala feministická symbolika a hesla. A hlavně: současné protivládní hnutí vedou ženy.Na první polské demonstraci, které jsem se účastnila, stál ve čtyřicetitisícovém městě Žirardov mezi prvními protestujícími na náměstí Jana Pavla II. (koho jiného), sedmdesátník s transparentem: „1989 — revoluce bez žen. 2020 — revoluce žen.“Narážel tím na skutečnost, že ačkoli se ženy protikomunistického odboje účastnily, z rozhodování o podobě postkomunistického Polska byly vyloučeny. U takzvaného kulatého stolu, u nějž spolu na počátku roku 1989 jednali komunisté a opozice, neseděla ani jedna.Dnes ženy mluví v sálech na tiskových konferencích hnutí i v ulicích během demonstrací. Děje se tak v zemi, v jejíž vládě sedí jen jedna jediná žena, ve společnosti, v níž bylo ještě donedávna slovo „feminismus“ vnímáno pejorativně. Jak ve své vloni vydané knize To je válka píše jedna z lídryň hnutí Klementyna Suchanová: „Do roku 2016 jsem o tom, zda jsem, či nejsem feministka, ani nepřemýšlela. Nepotřebovala jsem to k životu. […] Až návrh zákona z roku 2016, jenž měl ženy trestat za potraty, z nás všech feministky učinil. Náš nový feminismus se zrodil na okraji, mezi běžnými lidmi, ve světě znevýhodněných. […] Nikdo nás neučil, co to feminismus je. Vytvořily jsme ho samy na základě svých reálných potřeb.“Nejde jen o PiS — a ženy to víPřestože Suchanová spolu s Lempartovou představují jasné lídryně, jejichž neústupnost pomáhá široké protestní hnutí držet pohromadě, do organizace demonstrací i tvorby strategie se zapojilo obdivuhodné množství lidí.Na malých městech — demonstrovalo se téměř v šesti stech obcích, z nichž devadesát procent představují města s méně než padesáti tisíci obyvateli — vznikaly demonstrace často velmi spontánně, díky pohotové reakci do té doby aktivismem zcela nepolíbených lidí. Lempartová jim s vědomím, že právě na maloměstech, kde se PiS těší největší přízni, záleží, od počátku vyjadřovala podporu a zároveň na maloměstské demonstrace v nejrůznějších koutech země dojížděla.Stejně tak se Celopolská stávka žen do své poradní komise, jež vznikla v listopadu za účelem sestavit a rozvíjet požadavky hnutí vůči vládě a navrhovat možná řešení polských problémů, snaží zapojit co nejvíce lidí. Při formování požadavků přitom komise vychází z hesel na transparentech a z podnětů od lidí, které nepřestává sbírat. Do fungování komise se přímo zapojilo asi osm set lidí, rozdělených dle tematických okruhů do čtrnácti skupin.Lídryně stávky si totiž uvědomují, že vláda práva a spravedlnosti nezačala v Polsku strádat až s nástupem Práva a spravedlnosti a že mnohé nerovnosti vyvěrají z podstaty fungování politických stran a obecného nastavení systému a společnosti.„Beze změny modelu politiky nelze nic dělat, protože vládne model politického děsivého marketingu z 90. let. […] Každá nová strana vstupuje do modelu vedení, ve kterém se nepočítají lidé, ale kývnutí vůdce. […] Musíme každou stranu přimět ke změně způsobu jejího fungování — protože naslouchat lidem se vyplatí,“ napsala nedávno na Facebook Lempartová, která s oblibou zdůrazňuje, že účast ve vládě je veřejnou službou, nikoliv mandátem k ovládání lidí.„Nechceme do politiky. Chceme změnit způsob, jakým společnost uvažuje a naučit lidi sebeorganizaci. Politiky nezměníme, můžeme ale změnit společnost, která na ně vyvine tlak,“ dodává Suchanová.PiS prohrálo bitvu o vyprávěníMění se však i politici: když ulicemi pochodují statisíce lidí, nezbývá než shodit hadí kůži své politické opatrnosti a reagovat. Jak pravicoví, tak levicoví poslanci se demonstrací osobně účastnili, v parlamentním sále se objevily tváře zakryté rouškou s červeným bleskem či transparent s číslem na organizaci, která pomáhá nechtěně těhotným Polkám těhotenství ukončit.V zemi, jíž donedávna vévodila neschopnost politiků odporovat církvi, dnes opoziční strana Jaro spravuje web Počítadlo odpadlictví, registrující lidi, kteří církev opustili. Církev totiž statistiky o úbytku věřících nezveřejnila deset let, pročež se o Polsku mylně nepřestává psát jako o zemi, kde se ke katolictví hlásí devět z deseti občanů.Středolevá koalice, jíž je Jaro součástí, nabyla díky demonstracím na odvaze a její zástupkyně s Celopolskou stávkou žen a dalšími organizacemi sbírají jako občanská iniciativa podpisy pod návrhy zákona na legalizaci, případně alespoň dekriminalizaci potratů.\nReportáž●Petra Dvořáková\nNechceme jen vařit pirožky! Proti vládě protestují v Polsku i senioři\nStředopravá koalice se co do kritiky PiS nadále soustředí na porušování ústavy a vlády práva a ke kulturně-společenským otázkám se zdráhá zaujmout jasný postoj, aby náhodou neodradila část širokého spektra svých voličů. Pokud však občanská iniciativa sesbírá pod návrhy na dekriminalizaci a legalizaci potratů podpisy alespoň sta tisíců občanů, bude se projednávat v parlamentu, a Občanské koalici pak nezbyde než přiznat, zda ženská práva respektuje, či ne.A pak je tu PiS. Strana, která za pět let od svého vítězství v parlamentních volbách vyhrála téměř vše, co mohla. Podzimní události však nasvítily podstatu jejího vládnutí natolik, že se od ní postupně odvracejí i ti voliči, kteří jí dosud házeli hlas jen kvůli nadílce pěti set zlotých měsíčně za každé dítě v rodině. Její podpora je dnes na svém pětiletém minimu. A naděje polských ultrapravičáků, že jim splní sen o zakázaných potratech, umírá.V říjnu se totiž vláda pokusila docílit takřka úplného zákazu potratů nikoliv standardní legislativní cestou, nýbrž skrze Ústavní soud. Ten 22. října v reakci na iniciativu vládních poslanců vydal verdikt, dle nějž je potrat z důvodu poškození plodu v rozporu s polskou ústavou. Předsedkyně Ústavního soudu Julia Przyłębska, kterou Kaczyński často a rád navštěvuje, tak reagovala na politickou objednávku.Dotyčný verdikt byl však pouze vyhlášen — v platnost přitom vstupuje teprve svým zveřejněním. Obvykle má být zveřejněn do dvou týdnů od vyhlášení, jenže tentokrát se tak — i po deseti týdnech od vyhlášení — nestalo. Vládě lidé v ulicích nahnali strach a ta teď neví, co s potraty: stáhnout verdikt by znamenalo porážku, zveřejněním by ale pravděpodobně znovu vehnala do ulic statisíce demonstrantů.Jak k tomu dodává Lempartová: „Skutečnost, že pánové nezveřejňují prohlášení paní Przyłębské, je způsobena tím, že prohráli bitvu o vyprávění. Jarosław Kaczyński a jeho úředníci mohou lhát, že se jedná o ‚rozsudek Tribunálu', ale už tomu nikdo nevěří. Ani voliči PiS.“Naděje z ArgentinyS nadšením a nadějí pak polské ženy před dvěma týdny sledovaly bitvu o legální potraty v katolické Argentině. A ta nakonec vyvrcholila vítězstvím svobody: legalizaci potratů do čtrnácti týdnů těhotenství schválil argentinský senát 30. prosince. Zákon legalizující potraty prošel argentinským parlamentem až na devátý pokus a předcházelo mu patnáct let solidárního boje žen.Argentinky nejenže opakovaně protestovaly v ulicích, ale zároveň formovaly široké koalice s nejrůzněji zaměřenými organizacemi, lobbovaly za svůj cíl u politiků a zaplavily veřejnou diskusi příběhy konkrétních žen, jimž nespravedlivě nastavená legislativa ovlivnila život. Znemožnily tak konzervativcům pokračovat ve lhaní, že potraty se v Argentině nedějí: ilegalitě navzdory se jich tam provedlo půl milionu ročně.Polské a argentinské potratové hnutí spolu na kampaních úzce spolupracovalo a navzájem se podporovalo. Polské ženy kupříkladu na loňský Mezinárodní den žen vyšly do ulic v zelených šátcích, jež se staly symbolem argentinského hnutí. Záhy po argentinském úspěchu pak Suchanová argentinskou aktivistku Maríi De Los Angeles Robertovou vyzpovídala pro OKO.press.„Vidím více paralel mezi Argentinou a Polskem než například mezi Argentinou a Peru. Zdá se mi, že náš model kampaně bude v Polsku fungovat,“ prohlásila mimo jiné v rozhovoru Robertová. Polskému potratovému hnutí se stejně jako tomu argentinskému podařilo dostat do ulic statisíce lidí a přiklonit si na svou stranu nejrůzněji zaměřené občanské organizace i politiky, kteří za jeho požadavky lobbují v parlamentu. Stejně jako v Argentině pak v Polsku konečně promluvily i některé ze statisíců žen, jež musely kvůli rigidnímu statu quo ukončovat své těhotenství pokoutně. Konkrétní příběhy přitom nejenom napomáhají úspěchu potratové kampaně, ale zároveň ženám, které svůj potrat dosud ve víře, že jde o ostudu, tajily.Polsko se sice na rozdíl od Argentiny nepotýká s množstvím těhotných nezletilých dívek, znásilněných tu dědečkem, tu strýcem, tu otčímem či otcem, jejichž příběhy ve vítězství argentinského hnutí sehrály důležitou roli. Tím spíš je však polský příklad pro světovou debatu o potratech důležitý. Bez ohledu na legislativu totiž ve světě potratem končí téměř každé třetí těhotenství — někde pod lékařským dozorem, jinde svépomocí. Každý třetí z nich je však prováděn za nebezpečných podmínek. V debatě o potratech nejde o možnost ukončovat násilná početí mladistvých, ale o bezpečí a důstojnost nás všech, kdo jsme se narodily s dělohou. Jak to koneckonců vysvětluje argentinský senátor Sergio Leavy, který se rozhodl hlasovat pro legalizaci potratů teprve v průběhu senátní rozpravy:„Uvědomil jsem si, že to není o mně, že se mě to netýká. Není to otázka mé víry či výchovy, ale situace, která ovlivňuje mnoho žen. Uvědomil jsem si, že zákon potrat nevyžaduje. Poskytuje pouze právní hranice a bezpečnost. Nejde o podporu potratu. Jde o život žen.“Polské potratové hnutí má zkrátka nakročeno zatraceně dobře — a vyhraje. Za svůj budoucí úspěch a stoupající podporu liberalizaci potratů v průzkumech veřejného mínění přitom může paradoxně děkovat právě ultrakatolíkům.",
  "datum": "Svět → Analýza13. ledna 2021 v 15.29"
},
{
  "url": "https://denikreferendum.cz/clanek/32188-buch-buch-buch",
  "name": "Buch, buch, buch",
  "perex": "Autorka je lékařka, která se v epidemické krizi vrátila k profesi a působí na covidovém oddělení. V přesných sevřených obrazech popisuje, co reálně stojí za děsivými čísly.",
  "text": "↗\nCestou domů myslím na jednu mladou lékařku, o které mi kamarád říkal, že má každý měsíc deset služeb, přičemž po většině z nich domů nechodí. To znamená, že je v práci 32 hodin v kuse. Foto Tim Dennell, flickr\nBuch, buch, buch. Okamžitě otvírám oči a volám do tmy: „Ano?“ Natahuju kalhoty, házím na sebe košili, rozsvítím telefon — půl čtvrtý ráno, brrrr.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZa dveřmi je nasupená sestřička. „Paní doktorko, do telefonu na nás teď řvala nějaká příbuzná pana P., že jí pán volal, že má hyperglykemii a umírá tam a my si ho nevšímáme. Jenže nám neřekl, že se cítí nějak špatně, nezazvonil na nás, rovnou volal jí.“Pán leží na pokoji schoulený. Je drobný, vyhublý, kůži má pokrytou boláky. Je u nás teprve pár hodin. Z rozhovoru s lékařkou, která ho má v péči dlouhodobě, o něm vím, že je velmi svérázný a léčbu své těžké cukrovky a selhání ledvin si řeší po svém. Výsledek tomu odpovídá, vysoké hladiny cukru má podle všeho často. Není to akutně ohrožující stav — spíš to huntuje tělo dlouhodobě. Domlouváme se na postupu, vypadá s ním spokojeně.Později ráno s ním jdu podepsat souhlas s hospitalizací. Nechce, má pocit, že s ním nic neděláme. Říkám mu, že v nemocnici ležet nemusí, že má právo odejít. Jenže má covidový zápal plic, do kterého se přidala ještě bakteriální infekce. Antibiotika, která bral doma, nezafungovala. „Potřebujete je dostat do žíly, a to prostě jinak než v nemocnici neuděláme,“ vysvětluju mu. Souhlas nakonec podepisuje, nerad. Dvaatřicet hodinPředávám informace kolegům a jdu si po 24 hodinách v nemocnici lehnout domů. Cestou domů myslím na to, že jsem ráda, že můžu. Myslím na jednu mladou lékařku, o které mi kamarád říkal, že má každý měsíc deset služeb, přičemž po většině z nich domů nechodí. To znamená, že je v práci 32 hodin v kuse:od sedmi do půl osmé to je v pracovní den, od půl čtvrté do sedmi je to služba, od sedmi do půl čtvrté pracovní den, další den následuje „jen“ pracovní den, a pak už zase dvaatřicítka. Jinak to prý nejde, protože jich je na oddělení málo. Takový životní rytmus nechci. Zvlášť, když vidím, co to s námi — lékaři a lékařkami — dělá. Jak nás to zbavuje citlivosti, obaluje nás to ochrannou vrstvou cynismu, letargie, neúcty… která je nakonec odrazem neúcty k sobě samému. Nepěstujeme v sobě schopnost si odpočinout, opečovat se, říct dost. Nenechat na sebe naházet víc, než kolik dokážu dlouhodobě unést. Bránit se nespravedlnosti. Doma padám do postele s rýmou a kašlem. Volá mi máma a když mě slyší, řekne mi, že si ještě nechá děti, ať odpočívám. Jsem za to vděčná.Pan P. zemřelO týden později pana P. v seznamu pacientů nevidím. Dívám se do záznamů — zemřel hned další den. Upadl do bezvědomí, a už se neprobral. Stejně jako jiný pán, který přišel tu samou noc, jen o hodinu později. Najednou je mi trochu líto, že jsem nebyla o kus milejší, když jsem s ním šla podepsat ten souhlas. Vždyť měl před sebou už jen malej kousek života.V pátek večer mi máma píše do služby, že babička má covid. Aha, tak jedna z mých nočních můr je tady. Babička je zatím naštěstí bez příznaků. Připomínám si všechny lidi v jejím věku, kteří covid překonali dobře a s lehkostí. A že jich nebylo málo! Píšu příjem pana F. z domu s pečovatelskou službou. Je pátek, půl osmé večer, jeho praktická lékařka v reakci na mou smsku s žádostí o upřesnění medikace okamžitě volá zpět. Mluví o pánovi s velkou laskavostí. Jdu se podívat na pacienty. Několik z nich hlídám zvlášť bedlivě, za jiných okolností by nejspíš leželi na monitorovaných lůžkách na JIPu. Ta jsou ovšem nedostatkové zboží, a tak to prostě musíme zvládnout na standardu, dokud to jde. „Jak se cítíte?“ ptám se postupně všech zhruba třiceti lidí, a když chtějí a mohou, chvíli si povídáme. O nekonečné a vyčerpávající slabosti, o očkování, o nechuti k jídlu. Paní B. a její dceraPaní B. se svěřuje, že má starost o dceru. Sanita je přivezla společně, dcera je také v nemocnici a prý na tom není moc dobře. Přála by si, aby spolu mohly ležet na pokoji. Slibuju jí, že se po její dceři podívám. Dostanu se k tomu pozdě večer. Hledám její jméno. Leží na ARO. Rozklikávám poslední dekurz a trochu se mi sevře srdce. Dcera paní B. je zaintubovaná a ve vážném stavu. Koukám na hodiny. Je deset večer. Chvíli přemýšlím, jestli jí to říkat teď, a pak se rozhoduju, že už je pozdě, většina lidí touhle dobou spí. Mají chodit poslové špatných zpráv navečer? Rozhoduju se, že ne, a zároveň si připadám trochu zbaběle. Kdykoli jsem pak v práci, sleduju na dálku její dekurzy. Jsou psané jako všechny lékařské zprávy. Stručně, výstižně, skoro bez emocí. Několika slovy shrnou dilema anesteziologa, který se jistě snažil intubaci se vyhnout a vše zvládnout na vysokoprůtokové nosní ventilaci, která je z hlediska prognózy nemocného příznivější. Desítky minut, kdy sledujete, jak žena ve vaší péči přes veškerou vaši snahu a um dýchá se stále větší námahou. Jak je vyčerpaná, jak její plíce selhávají ve svém základním úkolu. Nekončící dilema medicíny: kdy konat a kdy nekonat? O dva pokoje vedle paní B. leží pan J., jehož dcera na ARO zemřela před dvěma týdny. Ráno přicházím na sesternu. „Vezmi si trojku, sedmičku a osmičku, jo?“ říká mi kolegyně čísla pokojů, které mám na starosti. Procházím si tlaky, pulzy a saturace. U paní K. to nevypadá vůbec dobře. „Paní doktorko, vy máte sedmičku? Paní K. právě umřela,“ říkají vzápětí sestry. Polohlasem, půlka pokojů má dveře otevřené, je čas snídaní a ranní hygieny. Žádný pokoj není volný, paní K. byla na pokoji se dvěma dalšími pacientkami. Postel s jejím mrtvým tělem musíme dát do chodbičky jedenáctky, kde je jediná pacientka v bezvědomí. Jinde prostě není místo.Šlágr TV„Já ani nevím, kolikátý den jsem tady. Teď už je to konečně lepší, zvládnu se i umýt bez kyslíku. Ale ty první dny jsem se nemohla ani posadit, musela volat o mísu, abych mohla na velkou. To je taková neuvěřitelná degradace lidství, to byste nevěřila,“ říká mi jedna pacientka. Známe se, normálně je to neuvěřitelně energická a výkonná žena.  Věřím jí. Ty nejintimnější potřeby se řeší v těsné blízkosti dalších lidí, pacienti jsou na pokojích po třech. A spolubydlící si nevybíráte. „Znáte Šlágr TV, paní doktorko? To je strašný — dechovka prokládaná reklamami na ty nejblbější věci. No a ta paní na vedlejší posteli na to chtěla koukat pořád.“ Druhý den jí přinesu knížku Rudý Zeman — toužila po Šlachtovi, ale toho v knihovně nemáme. Za pár hodin je ve třetině a rázně se rozčiluje nad politickou situací. Jaroslav Kmenta tu zjevně posloužil hojivě. Za pár dnů je bez kyslíku a může domů. Těžko se na ně zlobit„Už tu byly rentgeny?“ Je pondělí, po víkendu potřebujeme u několika pacientů zkontrolovat vývoj nálezu na plicích. „Nebyly, z rentgenu volali, že si máme chodit my, že nestíhají.“ Shodujeme se, že to nejde. Nemůžeme s tolika pozitivními pacienty, kteří jsou navíc na kyslíku, chodit přes celou nemocnici. Nakonec se situaci daří urovnat, rentgen přijíždí k nám. Napadá mě, že rentgenoví laboranti to teď fakt nemají jednoduché, když je covidárií tolik. „Dneska mi z urgentu volali asi osmkrát, jestli máme mužské místo,“ říká odpoledne kolegyně, když se převlékáme. V nemocnici je pět standardních covid oddělení, otvírá se šesté. Míst se stále nedostává.  Na urgentním příjmu nestíhají, i lékaři, kteří normálně vyšetřují pacienty velmi pečlivě a vše zapisují, vyšetřují a píšou jen to nejnutnější. Těžko se na ně zlobit, i když občas někde emoce vytečou. MorfinSestry jsou unavené. Někteří pacienti jsou v noci neklidní a zmatení. Jeden pán si neustále strhává masku a snaží se vylézt z postele, i když se neudrží na nohou. Měříme saturaci kyslíku — pětašedesát procent. V takové chvíli mozek kvůli nedostatku kyslíku nefunguje. „Nebojte se, pane H., táák, v klidu, tou maskou vám teče kyslík, aby se vám lépe dýchalo, táák.“ Saturace pomalu leze nahoru, pán se uklidňuje. Dostává morfin — při dušnosti pomáhá skoro zázračně. Snižuje vnímavost dechového centra vůči nedostatku kyslíku, což paradoxně vede ke klidnějšímu a tím i efektivnějšímu dýchání. Znovu v duchu děkuju Společnosti paliativní medicíny za jejich skvělou příručku o paliativní péči u pacientů s Covid-19. Praštit lopatouLéčba, jejímž cílem je zmírnit utrpení, je na covid standardech denní chleba. U řady lidí se v týmu shodneme na tom, že intenzivní postupy nejsou na místě, protože by prodlužovaly utrpení a nepřinesly by kýžený efekt — tedy šanci na vyléčení. Když se covid do člověka zakousne, je těžké se z toho dostat i pro mladé a zdravé. Jak si svoje oběti virus vybírá, je pro nás pořád záhada.Musím to ale napsat znovu: lidi, kteří na covid umírají na JIPech i na standardních lůžkách, velmi často žili kvalitní, dobrý, naplněný život — každý po svém. Nerada soudím jiné, ale když čtu komentáře o tom, že hlavní je život ve svobodě a že na délce tak úplně nezáleží, přemýšlím, jestli dotyčný fakt ví, o čem mluví.Jednou mi někdo vyprávěl o své umírající mamince, která měla rakovinu. „Když jí ještě bylo hej, tak říkala, že až to na ni přijde, máme ji praštit lopatou. Ale nakonec, i když to s ní bylo poslední měsíce špatný, tak na životě hodně lpěla.“",
  "datum": "Domov → Komentář14. ledna 2021 v 9.52"
},
{
  "url": "https://denikreferendum.cz/clanek/32192-smutek-a-smrt-v-dobe-pandemie-vyhlasme-den-obeti-covid19",
  "name": "Smutek a smrt v době pandemie: vyhlašme den obětí covid-19",
  "perex": "Navzdory cynikům už nemáme pochyb, že se kolem nás odehrává nebývalá tragédie, která patrně uzavírá jednu epochu a tu další započne. Nelze do ní dobře vstoupit bez rituálního prožití smutku za oběti, z nichž každá měla svůj jedinečný osud.",
  "text": "↗\nO lidech, kteří zemřeli na koronavirus, se tu informuje s odstupem a chladně. Už jen fakt, že se o nich mluví jako o mrtvých, a nikoliv jako o zemřelých, usnadňuje jejich odtažité vnímání, redukované na údaje a počty. My všichni v nich ale potřebujeme vidět lidi se svými osudy a se svými náhlými odchody. Památník obětem covid-19 ve Washingtonu. Místní umělkyně Suzanne Brennanová Firstenbergová za každou oběť umístila na plochu v parku praporek s jejím jménem. Foto Ron Cogswell, flickr\nKdyž jsme koncem loňského března sledovali záběry večerních procesí pohřebních vozů v italském Bergamu, začínali jsme chápat, že koronavirus není informace o dění ve vzdálené Číně, ale mimořádné ohrožení. A že je příliš blízko nás. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPřísné uzávěry a omezení nastaly nejspíše díky tehdy tajemnému muži, který zavčas přišel a přesvědčil nejvýznamnější členy české vlády, že je třeba rychle a tvrdě zasáhnout. Alespoň loni na jaře se to podařilo, na rozdíl od konce léta. Ale záběry z Bergama a později i dalších měst přesvědčily většinu obyvatel, že hrozba je vážná. Proto měly podstatný význam pro široké souhlasné přijetí uzávěr a omezení, a to zdaleka ne pouze v naší zemi. Rituál prožívání smutkuSérie večerních defilé pohřebních vozů v Bergamu a také večerní ovace zdravotníkům na balkónech měly ještě jeden význam, o kterém se dosud vlastně příliš nemluvilo. Rozsáhlé umírání obyvatel v důsledku nakažlivé nemoci může společnost zvládnout jen tak, že si projde rituálem spojeným s prožíváním smutku. Je to jako v životě jednotlivce, když mu zemře někdo blízký. Při takovém počtu zemřelých, při tak nezvladatelné epidemii se potřeba smutku a rozloučení týká celé společnosti. Smutek jí umožní uvědomit si rozsah ztrát a symbolicky prožít odchod svých blízkých i neznámých, kteří už navždy budou chybět na ulicích, v parcích, v obchodech, v životech ostatních. Uvědomí si tím trvalou nejistotu života a stálou blízkost smrti. A také si společnost připomene, že obvyklé priority běžného života nejsou neměnné a v nečekaných situacích si s nimi nevystačíme. A že i zvyklosti a uspořádání společnosti se mohou rychle změnit. Nezpracované a neuzavřené trauma se vrátí později a bude naší společnosti ztěžovat přechod k normálnímu životu, ať už to má znamenat cokoliv. My všichni budeme potřebovat po této těžké zkušenosti pocit úlevy. Neumírají čísla, ale lidé se svými jedinečnými osudyZnepokojuje mě, s jakým odstupem a chladně se o těch, kteří zemřeli na koronavirus, informuje. Už jen fakt, že se o nich mluví jako o mrtvých, a nikoliv jako o zemřelých, usnadňuje jejich odtažité vnímání, redukované na údaje a počty. My všichni v nich ale potřebujeme vidět lidi se svými osudy a se svými náhlými odchody. Jako by se za vyjádření empatie styděly politické elity, jako by se styděla média. Potřebujeme znát příběhy jednotlivých obětí. A nemusejí to být jen média, která o nich budou mluvit. Kdyby Poslanecká sněmovna zahajovala každý jednací den krátkým příběhem některého ze spoluobčanů, kteří zemřeli na koronavirus, byl by to velký přínos pro soudržnost naší společnosti. I těm, kteří v existenci koronaviru nevěří, podceňují jej nebo si zatím jsou jisti, že jim osobně neublíží, by se tak lépe doneslo, že v tomto problému jsme všichni spolu pohromadě.Zkušenost posledního roku přes všechnu snahu o odstup a přes spíše statistické pojetí informací o působení nemoci znamená velké trauma, před nímž neutečeme. Kdybychom si loni v lednu mohli na pár sekund prohlédnout titulky těchto dnů, sotva bychom vůbec dokázali pochopit, natož pak někomu vysvětlit, co se mezitím muselo stát: „Krematoria nestíhají, mrtví se budou převážet“, „Zavřeno až do 22.ledna“,        „S očkovacím pasem na sport i do ciziny“, „Bude to ještě strašně dlouhé a bolestné. Německo chce tvrdý lockdown až do Velikonoc“. Navzdory cynikům, zlehčovačům, chřipečkářům či antirouškařům teď už nemáme pochyb, že se kolem nás odehrává nebývalá tragédie, která patrně uzavírá jednu epochu a tu další započne. Tato tragédie není viditelná na ulicích. Skryla se do sanitek, utekla do nemocnic, obsadila domovy seniorů, vešla do osamělých domácností a stále plní pohřební vozy. Čtrnáct tisíc dosud zemřelých znamená osudy lidí, kteří mohli dále žít. Řada dalších lidí zemřela bez léčby a diagnózy doma, mnozí jiní zemřeli v důsledku přetížení nemocnic, protože léčba jejich zdravotních obtíží musela být odkládána. Oběti chaotického řízení státu, který začíná budit obavy svých sousedůVelká část zemřelých je nejen obětí viru, ale i obětí nepokorného, a především chaotického a nekoncepčního řízení státu, neschopnosti velké části elit dohlédnout dál než k zítřejšímu ránu. A vlastně i obětí nedostatku empatie. Čím jiným je snaha zbrkle vyhovovat tušeným náladám veřejnosti? Slyšeli jsme mnohokrát, že si jistě přejeme před vánocemi nakupovat a sejít se s příbuznými, a proto je třeba ochranná opatření uvolnit. Inu kdo by si nepřál trochu uvolnění v únavě z izolace a samoty? Mnozí milí příbuzní, kteří o svátcích objížděli své babičky, dědečky a tety, tak nakonec drželi v rukou kromě dárků také kosu, ano, tu zlověstnou kosu ze středověkých a raně novověkých zobrazení smrtky. Také proto česká média v těchto dnech přetiskují mediální titulky z okolních zemí. Jsou především o tom, že jsme — my, Česká republika — hrozbou, protože jsme nezvládli zkrotit koronavirus alespoň na přijatelnou, v místě a čase obvyklou mez. Nebudeme-li tyto zprávy vnímat velmi vážně, můžeme zůstat po dlouhé měsíce v izolaci od okolního světa. V naší zemi máme setrvale, už po dlouhé týdny, více než čtyřnásobek pozitivně testovaných osob ve srovnání se sousedními státy. Silně v nich vnímají, že nám chybí odvaha být sami na sebe přísnější a že za každodenním přívalem laciných slov stojí rozporuplné a nedůsledné činy. A bohužel také neustálá snaha o nenápadné změkčování ochranných opatření pod různými záminkami přikrývajícími tlak profesních zájmových skupin. Mírné snížení počtu nákaz je spěšně interpretováno jako zlepšení situace, ačkoliv současné údaje více než třináctinásobně překračují hranici, při které lze považovat šíření viru za stabilizované, byť zdaleka ještě nikoliv bezpečné — tedy padesát případů na sto tisíc obyvatel v souhrnu posledních sedmi dnů.Je nutně třeba, abychom současné obavy okolních států proměnili v jasná rozhodnutí, která obnoví podlomenou důvěryhodnost naší země. Ztráta důvěry plodí vleklé krize. Snad ještě není pozdě se takové krizi vyhnout. Vyžadujme proto ve vlastním zájmu prodloužení uzávěr a ochranných opatření, a to alespoň do konce března. Je to nezbytná podmínka pokojnější budoucnosti, která by v lepším případě mohla nastat ještě v tomto roce. Bez sebeukáznění se ale snadno může stát, že tento rok zůstane v našem povědomí jako ještě horší než ten předchozí. Dobrodiní lékařské vědy a mezinárodní spolupráce Pošetilost je družkou hlouposti i cynismu. Nakreslit smrtku s kosou je snadné. Nakreslit nezodpovědnost, nedostatek předvídavosti a ignorování principu předběžné opatrnosti je nemožné. Představme si to úplně konkrétně: je-li za předchozí den oznámeno více než deset tisíc pozitivně testovaných lidí, je jisté, že dvě stě z nich během dvou až tří týdnů zemře. Nikoliv možná. Ne pouze za nějakých okolností. Zemřou jistě, jen se nedá odhadnout, kteří z nich to budou.Mezigenerační paměť už zřejmě vytěsnila poslední podobnou událost, kterou byla pandemie španělské chřipky před sto lety. V porovnání s ní se můžeme zamyslet nad dosaženým civilizačním pokrokem, který byl v převážné míře financován po celém světě z veřejných rozpočtů, a tedy z daňových výnosů.  Moderní lékařská věda, genetika, biochemie, řada dalších blízkých oborů, dlouhodobá kumulace vědeckých poznatků, komplexní systémy současného zdravotnictví, ale i celosvětové rozšíření léčebných standardů a klinických postupů a široké otevření vysokého školství, to všechno tu před sto lety nebylo. A nyní nám to všem nejspíše umožnilo vyhnout se desítkám miliónů úmrtí. Současný svět se často nejeví jako příliš šťastné místo k životu, ale srovnání následků pandemie koronaviru se zmíněnou předchozí pandemií ukazuje, že od mnohem rozsáhlejší tragédie nás uchránila schopnost mezinárodního společenství spolupracovat a sdílet řešení některých podstatných problémů lidstva. Dává nám to naději, že budeme schopni zvládat i jiné hrozby. Jistě přijdou, to není zlověstná věštba, nýbrž statistická pravděpodobnost naplnění rizik, která jsme si, všichni společně, svou nezodpovědností namnožili. Ostatně i tuto pandemii jsme si svým přístupem k živé i neživé přírodě mimoděk vyprosili. Třebaže rozsáhlé dopady pandemie dokážeme zhodnotit až s časovým odstupem, aspoň jsme si vyzkoušeli, nakolik se dokážeme vyrovnat se zkušeností náhlého celosvětového ohrožení. Společný celosvětový prožitek šíření i omezování pandemie je natolik unikátní, že nebude jen tak zapomenut a svět spíše stmelí. I proces utlumení nákazy bude závislý na schopnosti spolupracovat. Necháme-li chudší země bez vakcíny a bez veškeré pomoci s její aplikací, virus se nám vzápětí vrátí zpět jako poděkování za sobectví a za krátkozrakost, a to třeba v době, kdy očkování ještě nebude mít plošný ochranný účinek anebo naopak už začne pomalu vyprchávat. Věřím, že realita si spolupráci nakonec vynutí.To jediné, co ještě můžeme pro oběti koronaviru udělatVraťme se na závěr ke smutku a smrti v době pandemie. Proměna prožívání smutné události je až příliš nápadná v porovnání s nedávnou minulostí: smrt se stala anonymnější a je příliš častá. Pozůstalí se nemohou rozloučit osobní přítomností u umírajícího. Chybí dotyky, chybí společné strávení posledních chvil. Pozůstalí po smrti svého blízkého většinou ani nepláčou. Odpoutání se a prožívání loučení je krátké a spěšné. Většinou chybí i setkání příbuzných při smutečním obřadu, ba i obřad sám. Je v tom přece jen asi i něco z historické paměti — při pandemiích nad prožíváním loučení obvykle převládala snaha těla zemřelých rychle pohřbít. Tato proměna umírání a loučení zanechá stopy nejen na pozůstalých.Smutek, kterým po ztrátě tisíců obětí koronaviru v naší zemi budeme dodatečně muset projít, by mohl najít svůj symbol v připomínce dne, v němž zemřel první pacient s koronavirem v naší zemi. Bylo to 22. března 2020. Vyhlašme to datum každoročním Dnem památky obětí nemoci Covid-19. Právě tohle je to jediné, co ještě můžeme pro oběti koronaviru udělat.",
  "datum": "Domov → Komentář15. ledna 2021 v 9.51"
},
{
  "url": "https://denikreferendum.cz/clanek/32182-nebojte-duhove-rodiny-knam-neproklouznou-hranice-strezi-ustavni-soud",
  "name": "Nebojte, duhové rodiny k nám neproklouznou! Hranice střeží Ústavní soud",
  "perex": "Většina demokratických zemí světa společné adopce páry téhož pohlaví uznává. ČR ale kvůli pondělnímu nálezu Ústavního soudu nadále zůstane královstvím nerovnosti s pevně střeženými hranicemi, přes něž žádná duhová rodina neprojde.",
  "text": "↗\nÚstavní soud promarnil příležitost postavit se na správnou stranu historie a udělat aspoň minimální krok směrem k plné rovnoprávnosti LGBT+ lidí. Ilustrace FB Ústavní soud České republiky\nHonza a Joe (jména změněna) jsou spolu dvacet let, posledních 13 let registrovaní. Mají dvě náctileté děti, které si osvojili v roce 2010 v souladu se zákony USA, kde spolu všichni trvale žijí. Pravidelně jezdí do České republiky na návštěvu za rodinou. Když nastupují do letadla v USA, jsou rodina právně i fakticky — dva tátové a jejich dvě děti. Když vystoupí na letišti v Praze, právně už rodina nejsou. Protože český zákon osvojení stejnopohlavním párem (nebo nesezdaným párem muž-žena), které proběhlo v zahraničí, neuznává. Mimo toho, že je to vrcholně nedůstojné, způsobuje to i praktické a potenciálně i život ohrožující komplikace.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nOtcové se v České republice dožadovali uznání svých zcela legálních rodičovských práv. Nejednalo se tedy o to, jestli má české právo povolit společné adopce stejnopohlavním párům, ale o to, zda Česká republika má jednotlivým rodinám uznat něco, co jiný stát už povolil. Český Ústavní soud včera ve svém nálezu řekl, že zákaz uznání zahraniční adopce je v pořádku. Proč tak rozhodl a jaké to má důsledky?1. Do očí bijící dvojí metrČeské soudy uznávají rozhodnutí soudů jiných států zcela běžně. A nikde jinde mimo adopcí není soud vázán tím, že může rozhodnutí uznat, jen pokud české právo říká totéž, co právo zahraniční. Aby nemusely uznat úplně vše, mají přitom soudy tzv. výhradu veřejného pořádku. „Veřejný pořádek“ je záměrně pružný termín, jehož obsah se v čase mění a měnit se i má. Výhrada veřejného pořádku zaznívá i u uznávání adopcí ze zahraničí. Ale jen u uznávání adopcí ze zahraničí stanovuje český zákon ještě druhou zmíněnou podmínku.2. Kde se zákaz uznávat adopce ze zahraničí v zákoně vzal?Do zákona o mezinárodním právu soukromém ho dala Nečasova vláda v roce 2011. Podle důvodové zprávy proto, aby Češi a Češky nemohli „obcházet“ vnitrostátní zákaz společných adopcí tak, že si osvojí dítě v zahraničí. Ani slovo o zájmu dítěte nebo ochraně rodiny. Jen morální panika z toho, že by někdo, kdo žije v zemi, která duhové rodiny nediskriminuje, mohl chtít tak šílenou věc, jako neztratit po příjezdu do České republiky svůj rodinný status. Samozřejmě, že lidé adoptují často děti v zemi, kde trvale žijí. Nazývat tento logický krok „obcházením zákona“ je důkaz umanuté vztahovačnosti a naprosté nevole zamýšlet se nad tím, jak lidé reálně žijí.3. Proč je to problém?Všude tam, kde je potřeba, aby rodiče jednali za dítě nebo aby se o ně starali, nastává problém, pokud zákon tyto rodiče neuznává. V nemocnici, na úřadech či ve škole, potenciálních situací je mnoho. Když se například dětem v ČR něco stane, nebudou mít oba rodiče stejnou možnost dostávat informace o jejich zdravotním stavu, být s nimi v nemocnici a jinak spolupracovat s lékaři.Problém je i s děděním — dokud stát neuzná oba jejich rodiče, je možné, že po nich budou dědit jen omezeně nebo vůbec. Děti budou mít problém stát se občany ČR, když jim stát české rodiče neuzná. Pro pobyt v zemi mohou potřebovat víza a doba jejich pobytu bude omezená. Možná jim společný vstup na území ČR ani nebude povolen. Když totiž děti cestují de facto bez rodičů a nemají ani souhlasy rodičů s cestováním, z pohledu českých úřadů může jít o mezinárodní únos dítěte. Děti také nebudou ani v systému veřejného zdravotního pojištění.Problém paradoxně pocítí také nesezdané páry muž-žena, které v zahraničí společně adoptovaly děti. V České republice jim adopce uznána nebude.4. Proč Ústavní soud zákaz nezrušil?To je v nálezu těžké najít, pořádné zdůvodnění chybí. Položenou otázku si totiž Ústavní soud zjednodušil na to, zda je protiústavní, když stát „trvá na respektování vlastních pravidel“ při uznávání zahraničních adopcí. Samozřejmě, že na to právo má. Otázka ale původně směřovala k tomu, jestli jsou stávající pravidla v pořádku a nezpůsobují někomu zcela zbytečně problémy. Tomu se bohužel Ústavní soud nevěnoval.Zjednodušeně řečeno, Ústavní soud horký brambor přehodil na zákonodárce. Dokud nebudou společné adopce stejnopohlavními páry povoleny i v českém zákoně, respektování rodinného statusu přiznaného v zahraničí by bylo „zvláštní výsadou“ (zachování právní ochrany dětí a rodiny je tak pro ÚS zjevně „výsadou“) a „obcházením zákona“ (jak jinak by měl postupovat pár, který žije 20 let v USA, než adoptovat děti podle zákonů USA?).Rizika, jež faktické neuznání jednoho rodiče dětem a rodině přináší, konstatuje Ústavní soud až cynicky, že navrhovatelé zatím (!) žádné problémy neměli a ostatní jsou „hypotetické obavy ekonomické povahy“. Znamená to, že proto, aby Ústavní soud začal jednat, máme čekat až nějaké dítě utrpí vážnou újmu? Úkolem Ústavního soudu je předcházet problémům, nikoli je řešit pět minut po dvanácté. Jsou snad nároky dětí ekonomické povahy (např. nebýt krácen na právech v dědictví) tak triviální, že je Ústavní soud může prostě přehlížet?Jde-li o děti, stanoví české i mezinárodní právo, že hlavním hlediskem při rozhodování o věcech, které se jich týkají, je jejich zájem. Ústavní soud se však ve svém nálezu zájmem dítěte nebo stabilitou rodinného života příliš nezabývá. Konstatuje, že sice jde o něco, co by měl brát v potaz, ale že v tomto případě musí ustoupit jiné hodnotě. Jaká hodnota to je, neříká přímo, z textu lze ale nepřímo dovodit, že touto hodnotou je prostě jen možnost říct „ne, duhové rodiny tu nechceme“.Ústavní soud tak přímo vybízí Parlament, aby začal problémy LGBT+ lidí řešit sám. A je už opravdu načase, protože od přijetí zákona o registrovaném partnerství v roce 2006 poslanci pro LGBT+ lidi neudělali nic. Posledních sedm let se dokonce aktivně vyhýbají hlasování o zákonech, které by vyřešily aspoň přiosvojení nebo manželství pro všechny.Určitá naděje svítá z odlišného stanoviska (tzv. disentu) tří soudců — Pavla Šámala, Kateřiny Šimáčkové a Vojtěcha Šimíčka. Ti naopak říkají, že zájmy dětí a stabilita rodin jsou současným právním stavem ohroženy. A že i do té doby, dokud v České republice neuznáme společné rodičovství stejnopohlavních párů, bychom jim aspoň neměli brát to, co jim bylo již přiznáno v zahraničí. Na rozdíl od většinového stanoviska je z disentu cítit skutečný zájem o problémy a životy reálných rodin.5. Co znamená rozhodnutí soudu pro volný pohyb LGBT+ lidí v rámci EU?Že bude výrazně omezený i nadále. Přitom čistě teoreticky mají mít LGBT+ lidé a jejich děti v rámci EU svobodu pohybu. Je to garantováno Smlouvou o Evropské unii. V praxi to tak ale není. Pokud jste v jednom státě považováni za rodinu a v jiném ne, může to výrazně ovlivnit vaše rozhodnutí se do druhého státu přesunout. Nedávno Evropská komise představila strategii pro řešení problémů LGBT+ lidí. V ní se zavázala řešit omezení svobody pohybu LGBT+ lidí vyplývající právě z toho, že některé státy existenci duhových rodin právně neuznávají.6. Co to znamená pro LGBT+ lidi do budoucna?Musíme si přestat namlouvat, že Česká republika je země, v níž se žije svobodně. Musíme otevřít a uvědomit si, že mnoha lidem i ve vysokých ústavních funkcích je svoboda a rovnost proti srsti, a nesmíme se spoléhat na to, že „se to nějak vyřeší“.Každý z nás může přispět ke změně, a to třemi základními kroky. Zaprvé, bavit se o našich problémech s přáteli, rodinou, kolegy a taky politiky. Zadruhé, sledovat, co pro nás dělají politici a volit ty, kteří nás podporují. Zatřetí, pokud to jde, podporovat LGBT+ organizace, které na řešení problému pracují (Jsme fér, Prague Pride, PROUD, Ostravský Pride, Trans*parent, Amnesty International a mnohé další) — buď finančně, nebo osobním zapojením. Informace o tom, jak se zapojit, najdete na jejich webech.Jsem přesvědčena, že až si budeme tento soudní nález číst za dvacet let, budeme nad tím, jak divná doba to byla, kroutit hlavou. Stejně jako se dnes s údivem díváme na bývalé zákony zcela zjevně diskriminující ženy, různá etnika, lidi z různých společenských vrstev atd. Bohužel, Ústavní soud promarnil příležitost postavit se na správnou stranu historie a udělat aspoň minimální krok směrem k plné rovnoprávnosti LGBT+ lidí. Určitě ale přijdou další příležitosti. Doufejme, že se jich Ústavní soud (v tomto nebo jiném složení) chopí.",
  "datum": "Domov → Komentář13. ledna 2021 v 13.59"
},
{
  "url": "https://denikreferendum.cz/clanek/32185-zkrocena-hora",
  "name": "Zkrocená hora",
  "perex": "Před patnácti lety měl premiéru film Zkrocená hora. Snímek, který významně pomohl na dosud nezavršené cestě k legitimizaci lásky k témuž pohlaví, k dekriminalizaci intimity. Autor sdílí vzpomínku na to, jaký dopad měl film na jeho život.",
  "text": "↗\nViděl jsem svou mámu, jak u poslední scény pláče jako malé dítě. Věděl jsem, že se jí to někde hluboko dotklo, stejně jako mě. A to v ten večer stačilo. Snímek z filmu DR\nPíše se březen 2007 a do rukou se mi dostává výtisk časopisu FILMag s přiloženým DVD. Snímek Zkrocená hora (Brokeback Mountain), který měl premiéru přesně před 15 lety, 13. ledna 2006, vznikl na motivy stejnojmenné povídky Annie Proluxové a vypráví téměř dvacet let romantického života dvou mužů na americkém západě — Ennise, kterého ztvárnil již zesnulý Heath Ledger, a Jacka v podání Jakea Gyllenhaala.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJe mi 13 let. V rukou netrpělivě žmoulám přiložené DVD a ptám se mámy, jestli si spolu ten film nepustíme. Souhlasí. Minuty plynou a já zkoumám každou její reakci. Zároveň sbírám síly k tomu, abych konečně řekl nahlas to, co dobře vím už od svých osmi let…Svět se se mnou točí. S každou další scénou, s každým dalším dotekem hlavních hrdinů mě naplňuje panika víc a víc. Bojím se, že se na mě matka podívá a začne křičet: „Proboha cos to pustil za úchylárnu?“ Jenže se nic neděje. Začínám se proto uklidňovat, uvolňuji se a nechávám se filmem pohltit. Až herci úplně mizí, a na plátně zůstávají skuteční lidé.V nejšťastnějších momentech, které oba hrdinové sdílejí, si představuju sebe někde daleko v budoucnosti. Ennis Del Mar přistupuje k Jacku Twistovi, který zrovna někde poklimbává. Pak se oba muži obejmou. „Spíše ve stoje, jako kůň,“ řekne Ennis a po chvilce, stále ještě v obětí, začne zpívat ukolébavku. Dodnes si pamatuju na myšlenku, která mi tehdy proběhla hlavou: „Tohle chci taky jednou zažít.“Snímek končí dojemně. Já i matka máme v očích slzy. Dodneška mám pocit, že tohle byl moment, kdy jí to všechno došlo…„Chceš mi něco říct, Robi?“ vysloví tiše a s chvěním v hlase. Cítím, že jsem připravený. Chci to říct. V její tváři ale zároveň vidím, že ona připravená není. Ještě chvíli sedíme v tichu. „Ne teď,“ řeknu nakonec. Ona smířlivě kývne hlavou, přiměje se k úsměvu a odejde s cigaretou na balkon.Když jdu té noci spát, usínám s radostí. Nebylo to vyřčeno, ale něco se přece zlomilo. Byl to skok. Už se nebojím. Poprvé v životě jsem viděl lidi se stejnými city, která prožívám já, jako skutečné lidské bytosti. Ne skrze všemožná společenská stigmata. Ani skrze nenávist nebo sprostá slova mého otce. Jen skrze empatii.Viděl jsem svou mámu, jak u poslední scény pláče jako malé dítě. Věděl jsem, že se jí to někde hluboko dotklo, stejně jako mě. A to v ten večer stačilo.Příští den ve škole jsem šel za svou nejlepší kamarádkou Káťou a řekl jí: „Jsem gay.“",
  "datum": "Domov → Komentář13. ledna 2021 v 15.30"
},
{
  "url": "https://denikreferendum.cz/clanek/32187-vysetrovani-utoku-na-kapitol-zadrzeno-jiz-temer-sto-trumpovcu-motivy-ruzne",
  "name": "Vyšetřování útoku na Kapitol: zadrženo již téměř sto trumpovců, motivy různé",
  "perex": "Dosavadní výpovědi účastníků vpádu do sídla amerického Kongresu naznačují, že velká část trumpovců žádný plán neměla. Někteří si ovšem přinesli s sebou pouta a jiní zbraně, které slibovali použít.",
  "text": "↗\nI část protestujících, která zůstala před Kapitolem a nezúčastnila se vpádu, stojí za pozornost. Na koho čekala tato šibenice? Foto MT\nCo přesně se odehrálo ve středu 6. ledna při vpádu stoupenců prezidenta Trumpa do washingtonského Kapitolu? Jednalo se o jednu z podob terorismu, konkrétně o pokus donutit zákonodárce k nevyhlášení výsledků voleb hrozbou únosu, ublížení na zdraví či dokonce popravy? Nebo šlo prostě o výtržnost, o spontánní jednání davu, protest, který se vymkl, či demonstraci síly? A není na místě mluvit rovnou o povstání, respektive pokusu o puč? Víme, že události v sídle amerického Kongresu stály pět životů. Víme, že 116 policistů a členů ochranky bylo potlučeno či jinak zraněno. O co však trumpovcům doopravdy šlo? Dosavadní výsledky vyšetřování přinášejí první odpovědi.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nKe 13. lednu sdělili vyšetřovatelé nějaké obvinění celkem sedmdesáti zadrženým osobám. Z audiovizuálních materiálů bylo identifikováno na sto dalších lidí. Ani v jednom případě se přitom zatím nepotvrdila teorie, kterou šířili po událostech někteří protrumpovští komentátoři a politikové — že za násilnostmi stáli levicoví provokatéři pouze převlečení na trumpovce. Všichni doposud zadržení jsou stoupenci dosluhujícího prezidenta. A všichni též uvěřili jeho narativu o zfalšovaných volbách a potřebě zachránit americkou demokracii, jak je před vpádem do Kapitolu vyzval sám Trump. Nebo to alespoň říkají…\nŠtěstí z šesti●Petr Jedlička\nTrumpovy útoky na volby: šest důvodů, proč to dělá\nPokud jde o konkrétní profily zadržených, běží o pestrou směsici. Na jednu stranu jsou tu známí protrumpovští radikálové — vyznavači konspirační teorie QAnon, dle níž Donald Trump bojuje s pedofilní sektou ďáblových vyznavačů v čele s Obamou, Sorosem a Clintonovou, konkrétně Doug Jensen z Iowy a arizonský „viking“ Jacob Chansley alias Jake Angeli. Dále krajněpravicový publicista Nick Fuentes — autor populárních podcastů —, jeden z lídrů protrumpovských militantů Proud Boys Nicholas Ochs z Havaje, Adam Johnson z Floridy, který byl vyfocen, jak si odnáší pultík předsedkyně Sněmovny, či Richard Barnett z Arkansasu, ten, jenž se tak fotogenicky rozvaloval v křesle Nancy Pelosiové.Nikdo z této skupiny se za vpád nestydí. Všichni jej vesměs vykládají jako akt protrumpovského protestu namířeného proti konkrétní nespravedlnosti — podobný, jakých se účastnili i dříve. Ublížit prý nikomu nechtěli. Další známý protrumpovský aktivista Tim Gionet, který na Twitteru vystupuje pod identitou Baked Alaska, uvedl, že plánoval v Kapitolu přespat. Chtěl prý též zavolat osobně Trumpovi z telefonu v kanceláři Nancy Pelosi. A další zadržený trumpovec Douglas Sweet, známý už z pochodňových maršů v Charlottesville, prostě vypověděl: „Nešel jsem tam s žádným zlým úmyslem, házet něco na policii nebo tak (…) Prezident vyzval všechny vlastence, aby se ukázali, a tak jsem tak učinil.“Tim Gionet natočil dvacet minut svého pobytu v Kapitolu na video a pouštěl živě na sociální sítě. Na záběrech je vidět několik desítek lidí připomínajících vzhledem starší generaci motorkářů a několik mladíků, jak se triumfálně poflakují po budově, pokuřují a skandují protrumpovská hesla. \n↗\nNejvýraznější účastníci vpádu byli známi už z dřívějších protrumpovských protestů. Snímek z videozáznamu\nNebezpeční ozbrojenciCelkem spolehlivě už víme, že tři z pěti obětí vpádu — opět mimochodem qAnonci a vyznavači kultu zbraní — nebyli na místě přímo zabiti, ale zemřeli na infarkt, mozkovou příhodu, respektive na jinou zdravotní komplikaci. Dvě oběti však zabity byly — trumpistku Ashli Babbittovou zastřelil člen ochranky, když bránil davu ve vpádu do prostor pro kongresmany, a policista Biran Sicknick zemřel na následky zranění způsobeného úderem hasícím přístrojem do hlavy.   \nSloupek●Filip Outrata\nÚtok na Kapitol z paralelního světa\nMohlo být přitom ještě mnohem hůře — zadržen byl i sedmdesátiletý Lonnie Leroy Coffman, trumpovec z Alabamy, který měl na místě zaparkovanou dodávku z jedenácti Molotovovými koktejly a několika zbraněmi. Zadržen byl i Cleveland Grover Meredith z Georgie, který se v textových zprávách chlubil, že zastřelí Nancy Pelosiovou přímo v živém přenosu — v autě měl dvě pistole a útočnou pušku s přibližně sto náboji. Dvě další zadržené osoby, konkrétně veterán letectva Larry Randal Brock a Christopher Alberts z Marylandu, byly zachyceny na fotografiích, jak v Kapitolu drží v rukou svazky plastových policejních pout. A jak uvedla Anna Kasparianová z TYT, „máte-li (při útoku na parlament) v rukou pouta, zjevně je chcete k něčemu použít. Konkrétně ke spoutání zákonodárců, kteří se chystají k oficiálnímu vyhlášení výsledků voleb.“Možná tedy chtěli brát rukojmí. Možná, že je dokonce soudit, podobně jako bojůvka, která se loni chystala k únosu michiganské guvernérky Gretchen Whitmerové. Brock sám se hájí, že pouta na místě jen našel a sebral je, aby je odevzdal nějakému policistovi — což s ohledem na to, že na protest dorazil v taktické výstroji a s helmou, nepotřebuje komentář.    \n↗\nPětačtyřicet procent voličů republikánů vpád do Kapitolu schvaluje. Grafika ABC\nŘadoví trumpovciVedle popsaných typů, nejrůznějších svérázných postaviček a krajně pravicových exhibicionistů tvořili dav, který vpadl do Kapitolu, řadoví trumpovci bez jednoznačných motivů. Nešlo přitom nutně o nižší třídu — americká média identifikovala podnikatele, ředitele firem, lokální politiky, policisty mimo službu i penzionované vojáky. \nSloupek●Petr Bittner\nPoučení z Kapitolu pro konspirátory: ten bordel ve skutečnosti nikdo neřídí\nTypickým zástupcem této skupiny budiž například pětatřicetiletý trumpovec Derrick Evans, který byl v listopadu zvolen poslancem státního parlamentu v Západní Virginii. Evans si natočil svůj vlastí vpád do budovy na telefon a video ihned osdílel s nadšeným komentářem „We’re in, we’re in! Derrick Evans is in the Capitol!“. Již o den později plnil sociální sítě omluvami rodině, voličům, straně a spol. a 9. ledna se vzdal mandátu. Na některých videích ze srocení před Kapitolem jsou k vidění několikačlenné skupinky lidí oblečených podobně „do akce“ jako zmiňovaný Larry Brock — v taktických vestách a s helmami. S výjimkou člena ochranky ale v Kapitolu nikdo nestřílel. Prošetřuje se také svědectví, že někteří policisté se až příliš bratříčkovali s výtržníky, fotili se s nimi a možná je i pustili v první fázi protestu za zátaras. Kvůli příslušným podezřením byli však postaveni mimo službu jen dva policisté a jak ukazují četná videa, hlavní část davu prolomila zátaras před Kapitolem silově.\nBomby, šibenice, samopalZbývá došetřit ještě motivy osob, které v den události rozmístily po Washingtonu tři primitivní výbušniny — po jedné do místního sídla republikánů a demokratů a jednu právě do sídla Kongresu. Nezapomenout se pak patří, že už před Kapitolem vztyčili demonstranti šibenici (mimochodem taky kříž) a že část davu již ve dveřích budovy skandovala: „Hang Mike Pence“ — tedy vyzývala k oběšení Trumpova viceprezidenta, který odmítl volby neuznat.Již dnes tedy víme, že motivy jednotlivých účastníků vpádu se různily. Většina by zřejmě nebyla ochotna poslance nebo senátory utlouct, kdyby je v budově dopadli. Ale v davu bylo prokazatelně nejméně několik individuí, které ano. Další vyšetřování ukáže, jak moc s konkrétním plánem a organizovaných — dosavadní zkušenost naznačuje, že FBI si dá tentokrát záležet. Ovšem jak řekl už den po události reportér Bloomberg News Erik Wasson, který zůstal v budově s kongresmany: „Stačilo, aby si tam někdo donesl samopal, a mohl nás zabít všechny.“",
  "datum": "Svět → Analýza13. ledna 2021 v 16.55"
},
{
  "url": "https://denikreferendum.cz/clanek/32183-brno-pomaha-integraci-cizincu-jak-funguje-ocenovany-projekt-o-nemz-se-nemluvi",
  "name": "Brno pomáhá integraci cizinců. Jak funguje oceňovaný projekt, o němž se nemluví?",
  "perex": "Brněnský magistrát zaměstnává od roku 2017 skupinku interkulturních pracovníků pro několik cizineckých komunit. Jejich prací je vytvářet most mezi cizinci a veřejnými institucemi — a přispívat tak k lepšímu soužití ve městě.",
  "text": "„Manžel šel jednou na úřad. Neumí moc dobře česky. Při rozhovoru s úřednicí se tak soustředil, až se z toho začal mračit. Úřednice se kvůli tomu urazila. Zkrátka nedorozumění… Až díky Karin, která do situace vstoupila a oběma vysvětlila, co se stalo, se atmosféru podařilo uklidnit,“ popisuje paní Ahmadiová, Syřanka žijící v Brně. \nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nKarin Atassi je interkulturní pracovnice zaměstnaná brněnským magistrátem. Její práce spočívá jednoduše řečeno v tom, že vytváří most mezi arabskou komunitou žijící v Brně a úřady či jinými veřejnými institucemi, „Úřednici si obvykle myslí, že když zvýší hlas, klient jim bude lépe rozumět a pochopí, co říkají. Klient to ale naopak vnímá tak, že na něho úřednice křičí, zatímco on přece neudělal nic špatného. Tento konflikt jsem řešila mnohokrát. Všem se potom ulevilo,“ vypráví o svých zkušenostech usměvavá čecho-syřanka Karin Atassi.Brno má sice pověst věčně druhého města, ale v oblasti práce na soužití české majority s cizinci může udělit Praze — a ostatně i všem ostatním městům v českých zemích — lekci.Projekt integrace cizinců do české společnosti funguje při brněnském magistrátu od roku 2017. Městu přinesl právě takzvané interkulturní pracovníky. Že jen málokdo tuší, co si pod tím představit, je smutným dokladem podlomeného vztahu české majority k cizincům, především pak k uprchlíkům. Město se projektem raději aktivně „nechlubí“.\n00:00\n/\n00:00\nFatima Rahimi:  Brno pomáhá integraci cizinců\nIntegrace cizinců v Brně 1\nSpolu s Lenkou Šafránkovou Pavlíčkovou, koordinátorkou integračního projektu, sedí v kanceláři na brněnském magistrátu interkulturní pracovníci pro arabskou, rumunsko-moldavskou a také rusko-ukrajinskou komunitu žijící v Brně. Chybí jen jejich kolegyně pro Vietnamce. Ptáme se: k čemu je to všechno vlastně dobré? \nKdo jsou interkulturní pracovníci\nPřestože Českou republikou po většinu polistopadového období migranti jen projížděli dál do zemí západní Evropy či Skandinávie, celkově tady dnes žije více než 590 tisíc cizinců včetně azylantů. Odhaduje se, že v Brně žije kolem třiatřiceti tisíc cizinců — to je zhruba každý jedenáctý až dvanáctý obyvatel města. Jsou mezi nimi pracovníci velkých nadnárodních IT a jiných firem, dělníci v továrnách, pracovníci ve službách, rodinní příslušníci pracovníků, ale také azylanti. S integrací do české společnosti nebo s orientací mezi úřady a veřejnými institucemi jim v minulosti pomáhaly více méně jen občanské organizace. Nestačilo to a výsledkem byl stres na straně cizinců i úřadů a institucí. Dnes už je to jinak.Nápad zakotvit interkulturní práci na půdě magistrátu přišel zdola. „Když Brno začalo v roce 2015 systematicky řešit téma sociálního začleňování ve městě, scházelo se k tomu široké spektrum lidí, například z úřadů, občanských organizaci, sociálních služeb či akademici. Společně upozornili na to, že právě cizinci jsou velmi opomíjenou součástí města a město by tematice integrace cizinců mělo věnovat pozornost,“ ohlíží se za vznikem projektu Šafránková Pavlíčková. Interkulturní pracovník se na magistrát nemusí dobývat. Pracuje tamInterkulturní pracovníci z brněnského magistrátu mají s migrací a integrací osobní zkušenost, pouze práci pro vietnamskou komunitu zastává vietnamistka českého původu. Její manžel, Vietnamec, je v projektu zaměstnán jako terénní pracovník. Dále v magistrátním projektu pracují ještě jedna Vietnamka a Čech, který již zhruba deset let studuje vietnamštinu a vietnamskou kulturu.Působení interkulturních pracovníků mnoha úřadům práci podstatně zjednodušuje. Především pak jejich tlumočení do potřebných jazyků a vysvětlení kontextu.\n↗\nLenka Šafránková Pavlíčková koordinuje projekt integrace cizinců z kanceláře na brněnském magistrátu. Foto Fatima Rahimi\nSlužby interkulturních pracovníků pochopitelně neprovozuje jen Brno. Nabízí je například také Integrační centrum v Praze či jiné nevládní instituce. Jejich služby jsou ale obvykle podfinancované a nedostupné všem potřebným — a zaměřují se v podstatě jen na tlumočení. „My navíc děláme terénní práci, informační kampaně, mapujeme potřeby všech stran v integračním procesu a vymýšlíme systémová řešení tak, aby si co nejvíce cizinců i úřadů dokázalo pokud možno poradit i bez živého tlumočníka na místě,“ upřesňuje Šafránková Pavlíčková.Brněnský magistrát tak ukazuje, čeho lze v integraci dosáhnout, pokud jí jde vstříc i samospráva. Poprvé se tak stalo díky projektu „Zvyšování interkulturní prostupnosti veřejných institucí v Brně“, který byl financován z Evropských sociální fondů. „To, že se pracovníci stali součástí magistrátu, jim poskytlo velkou řadu výhod. Úřady hned ke klientům přistupují jinak, když se prokážete jako zaměstnanec magistrátu a ne jako zaměstnanec nějakého spolku. Mají otevřené dveře,“ vysvětluje vedoucí oddělení sociálního začleňování města Brna Tomáš Jurčík.Projekt běžel od října 2017 do září 2019, interkulturní pracovníci však po jeho ukončení z magistrátu nezmizeli. I když z komunálních voleb vzešla nová vítězná koalice a v určitých oblastech začala klást větší důraz na jiné cíle a jiné cílové skupiny, interkulturní práci se podařilo obhájit. „Máme průkazná data o tom, že je to funkční a potřebná inovace,“ argumentuje Šafránková Pavlíčková.Podle Jurčíka přesvědčili politiky interkulturní pracovníci hlavně svou prací a výsledky. Mapovali terén, vyhledávali lokality, kde se cizinci zdržují, vyhledávali v různých cizineckých komunitách gatekeepery, tedy jedince, kteří pracovníky do komunity uvedou a mají u lidí respekt. Navazovali kontakty a získávali si důvěru. „Vzhledem k tomu, že víme, co se děje v komunitách, pomáháme také zvyšovat bezpečnost ve městě. Hlavně ale napomáháme k integraci cizinců,“ dodává Jurčík. Aby mohla interkulturní práce pokračovat i po ukončení pilotního projektu, bylo potřeba zajistit financování. V březnu 2020 byl zahájen nový tříletý projekt s názvem „SKILL Centrum pro cizince v Jihomoravském kraji“. Opět je financovaný z prostředků Evropské unie. Smyslem projektu je mimo jiné zajistit sdílení zkušeností brněnských interkulturních pracovníků s obcemi v Jihomoravském kraji.Vznikne například takzvané SKILL centrum. „Cílem je nastartovat praxi, která umožní rozpoznat, využít nebo dokonce zvýšit dovednosti a kvalifikaci cizinců v Jihomoravském kraji.  Chceme tak podpořit využití jejich ekonomického potenciálu,“ vysvětluje Šafránková Pavlíčková s tím, že inspiraci čerpají především z Finska a Belgie. „Cizinci se u nás často zasekávají v nekvalifikovaných pozicích. Česká republika má nedostatek zaměstnanců v soukromé i veřejné sféře, například lékařů, pečovatelek, zdravotních sester a podobně. Zároveň se běžně v praxi setkáváme s případy, kdy příchozí sestry s praxí i po deseti letech pobytu v České republice v nemocnici pouze uklízí, lékař pracuje jako holič a pečovatelka je nezaměstnaná, i když o práci usiluje,“ dokresluje realitu Šafránková Pavlíčková.Interkulturní pracovníci působí primárně pod brněnským magistrátem. Díky spolupráci s krajem ale přinášejí know-how i do jiných krajských měst, například do Břeclavi. „Bude-li třeba, najdou v těchto lokalitách kompetentního člověka, zaučí ho a povedou tak, aby mohl dělat interkulturního pracovníka v daném místě,“ dodává Šafránková Pavlíčková.  Interkulturním pracovníkem se člověk nerodí, ale stává„Interkulturní pracovník musí mít výbornou znalost jazyka a kultury dané komunity. Musí mít taky důvěryhodné postavení, známosti a kontakty,“ vysvětluje Šafránková Pavlíčková nároky spojené s touto profesí. V Brně trvalo hledání a přijímání interkulturních pracovníků několik měsíců, přestože se management projektu mohl opřít o své dlouholeté zkušenosti a kontakty v oblasti integrace. Lenka Šafránková Pavlíčková využila svou dobrou znalost místního prostředí, posílala inzeráty do občanských organizací, organizací cizinců nebo šířila nabídku práce prostřednictvím interkulturních pracovníků v jiných městech. Především v Praze.\n↗\nKe každé cizinecké komunitě vede jiná cesta. S Vietnamci interkulturní pracovnice komunikuje přes videa na sociálních sítích. Ukrajinská komunita má ve městě své bary a obchody. Foto Fatima Rahimi\nKarin Atassi, která pochází ze Sýrie, znala Šafránková Pavlíčková z předešlých projektů a dobrovolnické spolupráce. Oslovila ji a dnes je to interkulturní pracovnice pro arabskou komunitu. K Julii Lien Vrbkové se dostala přes svou známou z magistrátu. Vietnamistka měla původně v plánu pokračovat v akademické kariéře ve Vietnamu, kde získala doktorát a pracovala pro tamní akademii věd. Nabídku města Brna přijala proto, že v interkulturní práci viděla smysl. „Moc se mi líbilo, že integrační projekt zaštiťuje magistrát. Za studií jsem často cítila bezmoc, když jsem pracovala pro občanské iniciativy. Viděla jsem, že lidé mají spoustu problémů, ale pomoci se dalo jen jednotlivcům. Nyní jsem měla pocit, že budu moci pomoct spoustě lidem,“ vypráví Lien Vrbková.Moldavan Alexandru Ceban se o pozici pracovníka pro rumunskou a moldavskou komunitu dozvěděl od svého známého. Coby pravoslavný kněz a tlumočník měl do integrační problematiky značný vhled a práce ho velmi zajímala.Katerina Hertlová žije v České republice od konce devadesátých let. Z Ukrajiny sem přišla studovat a pak zde zůstala. O nabízené pozici jí řekla kamarádka, která zahlédla inzerát v pražských ruských novinách.Projekt usnadňuje práci úřadům a samosprávě„Když přemýšlím zpětně, nejobtížnější bylo překonat představu, že interkulturní pracovník tu není pouze pro cizince, ale také pro samosprávu,“ objasňuje Daniel Topinka, ředitel výzkumné a vzdělávací organizace SocioFactor, která se na projektu podílela.Nejvíce v tom pomohli sami interkulturní pracovníci. „Najednou se ukázalo, kam všude cizinci chodí a jakým problémům čelí instituce, když na cizince nejsou připraveny. Vedli jsme si o tom databázi. Ukázalo se, že o mnoha problémech a komplikacích, kterým úředníci a běžní zaměstnanci veřejných institucí, jako jsou školy či zdravotnická zařízení, čelí v jednání s cizinci, jejich vedení nemá tušení,“ vysvětluje Šafránková Pavlíčková. Kromě vzdělávání interkulturních pracovníků měla organizace SocioFactor na starost analýzu zahraniční situace — zajímali se především o Vídeň, Barcelonu, Montreal, několik měst v Nizozemsku, Finsku, Velké Británii či Spojených státech. Překlopit jejich zkušenosti do Brna ale nebylo snadné, protože o cizincích na svém teritoriu město vědělo velice málo.„Máme hodně informací o cizincích na celostátní úrovni, ale na úrovni měst ne. Zjistili jsme, že je komplikované vytvořit jasnější obrázek o tom, jací cizinci v Brně žijí, jaké mají potřeby a charakteristiky, jací cizinci jsou na školách, jak to vypadá v oblastí zdraví,“ popisuje Topinka a dodává, že pravidelné zjišťování informací o cizincích je v oblasti integrace obecně zanedbávaná věc. Ke každé národní komunitě vede jiná cestaInterkulturní pracovníci doprovázejí cizince při návštěvě institucí, jako je úřad práce nebo živnostenský úřad, ale také k lékaři či do nemocnice. Pracují v terénu, chodí po stavbách, oslovují je v ubytovnách.V praxi se ukázalo, že nemůže fungovat jedna obecná technika oslovování a informování pro všechny komunity — každá má svá kulturní specifika. Záleží také na důvodech, proč cizinci do České republiky přijeli: „Když přijedete pouze na základě pracovního povolení v továrně, vaše práce definuje, jak trávíte volný čas, jestli nějaký vůbec máte, jaký máte přístup ke komunikačním kanálům, zda je například v ubytovně dostupný internet, od koho a jaké informace či dezinformace dostáváte,“ vysvětluje Šafránková Pavlíčková.Julie Lien Vrbková zjistila, že pro vietnamskou komunitu je nejúčinnější vytvářet videa a sdílet informace na sociálních sítích. „Moje videa mají od osmi do šestnácti tisíc zhlédnutí napříč republikou. Na případné dotazy opět reaguji informativním videem. Lidé se doptávají a děkují za naši práci. Vidíme, že je to správná cesta, že pomáháme,“ říká. Karin Atassi zas pro arabské ženy založila skupinu na Whatsappu. Zpočátku je tam informovala hlavně o kurzech češtiny, postupně přibyly další funkce. „Sdílím tam všechny podstatné nové informace,“ popisuje. Je také v kontaktu s brněnskou mešitou, kde se vyučuje arabština pro děti. Touto cestou poznala další ženy. Skupinka nyní čítá asi sto žen a stále se rozrůstá. „Jsou to ženy ze Sýrie, Egypta, Tuniska či Maroka nebo Iráku,“ dodává Atassi.Hertlová a Ceban naopak pracují převážně v terénu. V případě rumunské, moldavské a ukrajinské komunity platí, že si lidé řeknou informace mezi sebou. „Moji klienti většinou nepoužívají sociální sítě. Chodíme po městě a necháváme v různých vytipovaných místech letáky se svými kontakty. Například v Kauflandu nebo na autobusovém nádraží v Brně, kam přijíždějí pracovníci z Rumunska a Moldavska. Kontakt na mě mají taky prodavači a prodavačky v ukrajinských, bulharských, rumunských či moldavských obchodech a hospodách,“ líčí Ceban. \n↗\nJedním z důležitých uzlů pro pracovníky z Rumunska a Bulharska je autobusové nádraží Zvonařka. Alexandr zde nechává letáky se základními informacemi a konakty. Foto Fatima Rahimi\nPro ilustraci své práce Ceban popisuje případ Rumuna, který nedostal zaplaceno za práci, a tak se vydal ze Svitav pěšky do Brna: „Našel jsem ho žebrat v obchodě. Nakonec jsem mu pomohl vrátit se do rodné země.“V práci interkulturním pracovníkům velmi pomáhají i takzvaní gatekeepři. Je to například i Lia, Moldavanka ve středním věku, která pracuje ve fastfoodu nedaleko brněnského vlakového i autobusového nádraží. V České republice žije už dlouho, její jméno zná celá komunita, má mnoho kontaktů, pracuje v centru na dobrém místě. Lidé za ní chodí se svými problémy a ona je pak směruje za Cebanem.Do terénu chodí interkulturní pracovníci několikrát týdně. Během pandemie však pomáhají zejména telefonicky. „Na jaře jsem lidem vysvětloval, že v době nouzového stavu je nikdo z České republiky vyhazovat nebude. Dále se zajímali, do kdy mohou podat daňové přiznání, ptají se na živnostenský úřad, hledají praktického lékaře,“ objasňuje Ceban.Musíme si umět připustit, že nedokážeme pomoct se všímInterkulturní pracovníci se shodují v tom, že jim trvalo, než si přivykli na svou roli a zorientovali se v prostředí. Také to, že je začali akceptovat cizinci i úředníci, nebylo samo sebou. Důležité bylo také nastavování hranice mezi prací a osobním životem.     „Jako interkulturní pracovník jste součástí komunity, znáte ty lidi a jejich občas dramatické životy. Bez mantinelů ale existovat dlouhodobě nelze. To znamená: umět si připustit, že ačkoli je to váš známý, po pracovní době nebo o víkendu mu nebudete zvedat telefon,“ vysvětluje Šafránková Pavlíčková. Důležité podle ní také je smířit se s tím, že nelze pomoc všem a se vším. „Když nemáme pravomoc a kompetence, pak klienty nasměrujeme na správné služby,“ dodává. Kateryna Hertlová řešila i domácí násilí. Jedna žena si postěžovala majitelce ukrajinského obchodu, že ji napadá manžel. Říkala, že by od něj ráda odešla, ale bojí se, co by tomu řekli ostatní, a že neví, co má dělat. Na manželovi je finančně závislá a mají spolu malé děti. \n↗\nKaždý jedenáctý až dvanáctý obyvatel Brna je cizinec. Práce interkulturních pracovníků napomáhá hladkému soužití ve městě. Foto Fatima Rahimi\nMajitelka informaci předala Kateryně Hertlové, která se s ženou spojila. „Dali jsme jí kontakt na organizaci, která jí pomůže najít bydlení aspoň na tři měsíce, tedy na dobu, než si najde práci. Nasměrovali jsme ji na právní poradenství v občanské poradně, kde ji pomohou s rozvodem. Paní všechno ví, zatím se však neozvala. Rozhodnout se už musí sama,“ vypráví Hertlová a dodává, že někdy se setkává s velmi smutnými příběhy.„Oddělit profesní a osobní život bylo zpočátku těžké. Mnohdy jsem si problémy klientů brala osobně a snažila se jejich řešení věnovat veškerý volný čas. Postupně mi ale došlo, že takto směřuji k vyhoření a už bych nepomohla nikomu,“ popisuje. Dnes už po pracovní době telefon nebere.V rámci prevence vyhoření mají interkulturní pracovníci k dispozici supervizi s psychoterapeutem, který má praxi v sociálních službách. V případě, kdy řeší složitější problémy, mají po šesti až po osmi týdnech individuální supervize.Navzdory prokazatelným úspěchům se o brněnském integračním projektu zatím příliš nemluví a město se jím překvapivě ani nechlubí. „Přitom je dobře přenosný a může pomáhat i v dalších českých městech,“ dodává Jurčík. Politici podle něj k integraci cizinců přistupují jako k tématu, které znamená spíš záporné než kladné body. Nedívají se na něj jako na otázku soužití, kterému mohou osobně napomoci. A bez dlouhodobé předjednané politické podpory takové projekty v potřebné kvalitě dělat nelze.Projekt oceňuje i Evropská komise„Ze začátku jsme slýchali, že se každý zaintegruje sám. Ukázalo se však, že v některých oblastech — typicky ve školství, v oblasti zdravotní péče či v komunikaci s úřady — jsou interkulturní pracovníci nenahraditelní,“ vysvětluje Jurčík.       „I úředníci nakonec uznali, že je fajn mít nás u jednání,“ dodává. Spolupráci s interkulturními pracovníky si pochvalují i školy: „Interkulturní pracovníci jsou pro  učitelskou práci velkou inspirací. Největší stopu v mé práci, ale i v srdci, zanechala paní Julie Lien Vrbková. Právě ona seznámila náš pedagogický kolektiv mimo jiné se zvyky a kulturními odlišnostmi vietnamské minority. Společně s ní jsem také uspořádala setkání s vietnamskými rodiči našich žáků, na kterém velmi citlivě tlumočila poskytované informace o českém školství a o tom, co děti ve škole dělají a co potřebují,“ líčí ředitelka jedné z brněnských základních škol, Olga Bauerová.„Výměnou za to se nyní škola těší úctě i důvěře rodičů. Stále se zlepšující oboustranná spolupráce je ku prospěchu dětí,“ pochvaluje si.Zdaleka nejde jenom o tlumočení z jednoho jazyka do druhého. Interkulturní pracovník zprostředkovává českému úředníkovi zahraniční kulturní kontext, který bývá často zdrojem nedorozumění a narušuje proces integrace.Přínos projektu byl stvrzen i Evropskou komisí. Ta v současnosti vytváří on-line databázi vybraných sociálně-inovačních projektů. Sedmadvacet nejúspěšnějších se dostane také do tištěné brožury. Českou republiku v ní reprezentuje právě brněnská interkulturní práce. Projekt chválí také Marie Jelínková z Fakulty sociální věd, která se spolu se Sdružením pro integraci a migraci podílí na projektu „Města a inkluzivní strategie“, jenž má zmapovat integraci cizinců na místní úrovni a podpořit samosprávu, především kraje, k aktivnějšímu integračnímu přístupu. Ředitelka sdružení, Magda Faltová, k tomu dodává: „Práce s interkulturními pracovníky a snaha otevřít celý magistrát tomu, aby i cizinci byli schopni se dorozumět, budou i do budoucna velmi zásadní.“Pilotní projekt, který skončil v roce 2019, zaměstnával čtyři pracovníky na plný úvazek pro čtyři komunity. Dnes to však vypadá jinak: tři plné úvazky pro arabskou komunitu, pro rumunko-moldavskou komunitu a pro rusky mluvící komunitu plus dva poloviční úvazky pro komunitu vietnamskou. Každý interkulturní pracovník má současně asistenta na dohodu o provedení práce. Arabská komunita ho má na poloviční úvazek a vietnamská komunita má interkulturního pracovníka zaměřeného na školství na částečný úvazek.Pilotní projekt trval dva roky a celková dotace dosahovala 8,1 milionu korun. Město bylo nositelem projektu a pokrývalo 5,3 milionu. Nový projekt potrvá tři a půl roku, má celkovou dotaci 40 milionů. Nositelem projektu je Jihomoravský kraj a město jako partner projektu pokrývá 14,2 milionu.„Projekt nyní budeme rozšiřovat mimo Brno, takže budeme hledat další spolupracovníky,“ uzavírá Šafránková Pavlíčková. Loučíme se a přejeme jí hodně sil. Určitě se nevidíme naposledy. Bude nás zajímat, kam se projekt vyvine v příštích letech.Článek vznikl ve spolupráci s organizací Transitions v rámci programu na podporu žurnalistiky zaměřené na řešení (solutions journalism).",
  "datum": "Domov → Reportáž14. ledna 2021 v 9.52"
},
{
  "url": "https://denikreferendum.cz/clanek/32207-etiopie-povalce-vtigraji",
  "name": "Etiopie po válce v Tigraji",
  "perex": "Dvouměsíční pacifickace regionu, z něhož pocházely elity minulého etiopského režimu, posílila postavení premiéra Abiyho. Zlepšily se také vztahy s Eritreou. Cenou je ovšem uprchlická vlna, hrozba hladomoru a další humanitární otřesy.",
  "text": "↗\nTigrayské ozbrojené síly disponovaly oficiálně čtvrtmilionem mužů a žen ve zbrani. Do dobytí hlavního města Mekelle (na snímku) nepadlo však podle průměrných ani tisíc Tigrayců. Foto EthiopiaNews\nOfenzíva proti tigrajským rebelům, jak o odpůrcích centrální vlády ze severu země hovoří etiopský premiér Abiy, ze závěru minulého roku, byla na první pohled ukončena rozhodnou akcí, do níž si nositel Nobelovy ceny míru z roku 2018 nenechal nikým mluvit. Iluze politika západního střihu, který uzavřel mírovou smlouvu se sousední Eritreou, tak vzala za své ve chvíli, kdy rozhodně prohlásil, že situaci v severním regionu vyřeší sám a kritiku vůči svému postupu od počátku ignoroval. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nVolání mezinárodního společenství po zprostředkování jednání vyslyšena nebyla, což zcela realisticky nebylo překvapující — pouze se znovu odhalily limity mezinárodních mediací v situaci, kdy mají představitelé státu jasnou představu, jak chtějí postupovat. A to bez ohledu na to, o jaký postup jde. Výsledek operace je celkem jasný — konsolidace moci centrální vlády nad problematickým regionem, ovšem za cenu velké uprchlické vlny. Uprchlíci doposud z části překračují hranice a usazují se v sousedním Súdánu a z části zůstávají v uprchlických táborech v Etiopii. Zprávy Červeného kříže a Světové zdravotnické organizace jsou alarmující a poukazují na velký počet mrtvých, zraněných a trpících obyvatel, kteří se ocitli bez jakéhokoliv zázemí. V mnoha případech mluví o strachu vrátit se domů zpět. \nKomentář●Linda Piknerová\nEtiopie na jugoslávské stezce?\nKonflikt zasáhl zhruba polovinu z asi 4,5 milionu obyvatel regionu, jak udávají zástupci například Lékařů bez hranic. Aktuálně se hovoří o tom, že v důsledku zhoršení bezpečnostní situace se v regionu Tigraj začal nekontrolovatelně šířit covid-10, přičemž WHO poukazuje na zcela zdevastovanou zdravotnickou infrastrukturu. Z čtyřiceti regionálních nemocnic je jich údajně fyzicky dostupných pouze pět, přičemž ty poskytují především akutní péči. Na naději ve střednědobé perspektivě příliš nepřidává ani fakt, že v regionu dochází potraviny a lidem jsou dostupné pouze místní produkty, přičemž zemědělská produkce řady farmářů byla poničena, což může reálně způsobit lokální hladomor. S tím má Etiopie bohaté zkušenosti z minulých dekád, nicméně vzhledem k rostoucímu počtu obyvatel a současně faktu, že Etiopie patřila v minulých letech k ekonomickým hvězdám afrického kontinentu co do hospodářského růstu, má hrozící humanitární krize jiný rozměr. Samotná situace uvnitř uprchlických zařízení je katastrofální, alespoň na základě informací, které se příležitostně objevují, přičemž jedna z posledních událostí ukazuje na záměrné poničení asi 400 uprchlických zařízení v jednom z táborů. Zpráva je založena převážně na satelitním snímku zachycujícím proměnu lokality v posledních dnech a možnost ověření jejího rozsahu, příčiny a původce je momentálně nereálná.\n↗\nMapka pojednávané oblasti v grafice Nationalia.info. Repro DR\nDůsledky vnitropolitické i pro vztahy se sousedyCelou situaci je možné vnímat v několika kontextech. Za prvé, událost již teď má a do budoucna bude mít silný vnitrostátní rozměr, což může přispět k dalšímu nárůstu nespokojenosti místních obyvatel s addisabebskou vládou. Ta by tím eventuálně získala argument pro další své kroky vůči neklidnému regionu — svoje angažmá by mohla prezentovat jako snahu o zachování vlády zákona a pořádku, jehož eroze by mohla vést k rozpadu multietnického státu. To byl mimochodem jeden z hlavních argumentů premiéra Abiyho pro podzimní intervenci, přičemž s ohledem na politickou realitu je ho třeba brát vážně a a priori neodmítat jen proto, že z perspektivy západního novináře/komentátora/politika je udržení pořádku prostřednictvím armády nepřijatelné. Abiyho kroky mohou vést jak k nárůstu vnitřního etnického napětí, tak ale také k faktickému posílení moci, jež může premiér využít pro prosazení politických změn (ať už budou jakékoliv) a také k proměně jeho vyjednávací pozice ve vztahu k mezinárodnímu prostředí. Jedno ze zásadních témat, které Etiopie momentálně řeší, je výstavba přehrady na Nilu, jejíž spuštění bude mít zásadní dopad na vztahy s dalšími zeměmi — především Súdánem a Egyptem. Premiér v čele 110milionové země, který demonstruje svou rozhodnost na vlastním území, je jistě v očích svých regionálních partnerů jistě silnější osobností, nežli někdo, kdo není schopen „urovnat“ ani domácí záležitosti. \n↗\nEtiopský premiér Abiy Ahmed s vlajkou své země. Foto LSE\nDalší rozměr regionálního přesahu představuje nastupující humanitární katastrofa — uprchlíci z regionu Tigraj směřují do Súdánu. Ten není navzdory nedávným politickým změnám rozhodně nejpříjemnějším místem pro života a nedisponuje dostatečnou infrastrukturou ani pro své obyvatelstvo, natož pak pro uprchlíky. Role EritrejeJeště zásadnější je však role Eritreje, se kterou měla Etiopie od roku 1993 otevřeně nepřátelské vztahy urovnané až mírovou smlouvou v roce 2018. Z bývalých rivalů se dnes stávají spojenci a role Eritreje v „konsolidaci“ situace v Tigray je větší, než se na počátku zdálo. Eritrský prezident Afwerki vyjádřil Abiymu širokou podporu, přitom však oba shodně vyloučili přímé zapojení eritrejské armády, která však podle všech indicií v regionu Tigray reálně operuje. Možnost ověření si zpráv z nezávislých zdrojů je značně omezená a spočívá v zásadě v anonymních prohlášeních místních na obou stranách. Ta se shodují například v tom, že Abiyho tvrzení, že v konfliktu nebyl centrální armádou zabit jediný tigrajský civilista, je lživé a že zdravotnická zařízená na obou hranicích byla plná zraněných. Faktickému utajení rozměru konfliktu nahrává také nedostatečný přístup k internetu na obou stranách a nemožnost běžných lidí sdílet informace v reálném čase tak, jak jsme běžně my zvyklí. O Eritreji má smysl mluvit i v tomto ohledu, neboť jde o jednu z informačně nejizolovanějších zemí světa. Její přezdívka „Severní Korea Afriky“ ostatně naznačuje, že ani uzavřené příměří a otevření hranic s Etiopií na povaze režimu příliš nezměnilo. \nZpráva●František Kalenda\nRada bezpečnosti zrušila sankce proti Eritreji. Porušování lidských práv pokračuje\nOficiální místa eritrejská místa dnes obviňují OSN z podněcování nestability ve snaze podpořit odchod obyvatel ze země, a tím ji ekonomicky poškodit. Utužování spojenectví s Etiopií se tak jeví více než pragmatický krok směřující k udržení obou vládních garnitur u moci. V logice reálpoliitky se jedná o kurz založený na logice „nepřítel mého nepřítele je mým přítelem“. A oním nepřítelem obou se pro danou chvíli stali etiopští Tigrajci. Eritrejskému režimu umožňuje sblížení benefitovat na hospodářském růstu Etiopie, což následně může vést k udržení vládních elit v čele země. Pro Etiopii znamenají zas dobré vztahy rozšíření možností získat přímý přístup k přístavům v Rudém moři, kterými coby vnitrozemský stát nedisponuje, a to od roku 1993, kdy nezávislost vyhlásila právě Eritrea. Spoluprací s pobřežní Eritreou může Etiopie získat výhodnou alternativu k přístavu v Džibutsku, čímž se zvýší její exportní možnosti. Rozšíření manévrovacího prostoru pro export etiopského zboží zase povede k novému hospodářskému růstu, a z toho bude profitovat i eritrejský režim prostřednictvím svých přístavů. A jak se ukazuje nejen z prostředí Afriky, mantra hospodářského růstu představuje velice účinný nástroj pro vládní garnitury, kde se chtějí udržet u moci velmi velmi dlouho.",
  "datum": "Svět → Komentář19. ledna 2021 ve 12.53"
},
{
  "url": "https://denikreferendum.cz/clanek/32200-qanon-pokus-o-samolecbu-duse-v-silenem-svete",
  "name": "QAnon: pokus o samoléčbu duše v šíleném světě",
  "perex": "Konspirační teorie QAnon nejsou v zásadě ničím novým. Naopak, jsou až děsivě povědomé.",
  "text": "↗\nPokud se podporovatelé QAnonu domnívají, že jim Trump posílá kódované vzkazy, o kolik je to neuvěřitelnější vysvětlení tupých a dětinských tweetů amerického brzy-již-exprezidenta než to, že jsou myšleny vážně? Foto Flickr\nZatímco v diskuzích pod internetovými články konspirační vidění světa již dávno přehlušilo jakékoli pokusy o kritické nahlížení reality, v reálném světě zastánce konspiračních teorií příliš často nepotkávám. Až loni se mi po delší době „zadařilo“ účastnit se nečekaného dialogu: sympatická, introvertní žena ve věku internetové generace, která se zabývá zdravým životním stylem a cvičí jógu, mi na grilovačce s kamarády poměrně záhy vzala dech tvrzením, že pandemii rozšířil Bill Gates a všechny politické strany     „v tom jedou“. V čem? V pedofilním komplotu, který má za cíl zničit lidstvo. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nŘeč je o konspiračních teoriích QAnon: přestože zde nemá pevnou základnu, jeho myšlenky sem pronikají a apelují na hlubokou nedůvěru lidí v politiku i společenský systém. Nabízí jednoduché odpovědi ve světě, který se stává čím dál složitějším místem.QAnon se do českého povědomí dostal zejména v souvislosti s nedávnou ztečí výkvětu republikánských rowdies na americký Kongres, kdy do hmotného světa proniklo osazenstvo uzavřených internetových fór: aktivní neonacisté, pobláznění antisemité i politickými ideologiemi hlouběji nezatížení konspirační teoretici. Mnozí z nich se hlásí právě ke QAnon, konspirační “superteorii”, která vznikla v prostředí amerického webu 4chan. Anonymní „insider“ jménem Q začal přesvědčovat lidi o zločineckém spiknutí mocných „satanistů a pedofilů“ z liberálních kruhů, kteří vraždí děti, chtějí redukovat globální populaci a jediný, kdo je může zastavit, je prezident Trump. Více než sto let staré antisemitské představy o globálním spiknutí, které daly potřebný spin NSDAP během Výmarské republiky a vyústily v druhou světovou válku, v digitálním světě znovuobjevují svou atraktivitu. A to s rychlostí, která paralyzuje demokratické instituce i bezpečnostní složky po celé západní polokouli.QAnon není izolovanou konspirační teorií. Navazuje na desítky dalších a spojuje je v bizarní koktejl, který obsahuje děsivý příběh umně využívající lidský strach a představivost: úzký kruh mocných nepřátel všeho lidského a krásného chce ovládnout svět prostřednictvím spiknutí a propagandy, jíž je třeba se za každou cenu postavit a rozdrtit ji.  Pamflet Protokoly sionských mudrců, který tento příběh poprvé představil široké veřejnosti, byl prokazatelným falzifikátem vytvořeným ruskou carskou policií před 1. světovou válkou na základě satiry a románu z 19. století. Přesto se v 20. a 30. letech šířil po Evropě i USA rychlostí blesku. Pokud jste si pokládali otázku, jak mohla řada tehdejších lidí schvalovat, nebo alespoň letargicky přehlížet mašinu holocaustu, právě v příběhu obsaženém v Protokolech najdete jednu z odpovědí: vždyť kdo by mohl bránit vizi lepšího světa bez „genocidně smýšlejících globálních finančníků“ a těch, kteří jim mají sloužit? Hitlerovská vize byla v hlavách jejích následovníků vizí konečného zúčtování s temnotou. Primitivně binární a děsivá svou tupotou, přesto atraktivní pro signifikantní část populace, šířící se rychlostí kapénkové infekce. Jen cílem nejsou naše plíce, ale naše představivost.QAnon není v zásadě ničím novým. Naopak, je až děsivě povědomý. Jeho následovníci věří ve „vítězství světla“, v konec globálního spiknutí a nepřátele vidí jak v abstraktním okultnu, tak ve zcela konkrétních tvářích lidí, jejichž odstraněním by se světu v jejich pojetí ulevilo. Pokud průmyslová společnost přelomu 19. a 20. století byla živnou půdou pro šíření konspirací v souvislosti s nepochopitelně rychle se měnícím světem, digitální prostředí 21. století tu půdu postříkalo novou generací potentních hnojiv. Obsah je nicméně stále více méně stejný. Srovnejte si výplody QAnonu například s nacistickým propagandistickým filmem Forces Occultes. Proč měnit něco, co funguje? Žijeme ve světě historicky bezprecedentní dělby práce. Ač v jednotlivých oborech dosahujeme ohromujících výsledků, nedokážeme poznání adekvátně propojovat, natož abychom ho uměli distribuovat — a je otázkou, zda je to vůbec možné. Je až banální, jak snadno se může stát z experta na výživu, který by oprávněně zvedal obočí nad tím, co do sebe většina lidí dobrovolně vpravuje za potravinové odpadky, podporovatel destruktivní konspirační ezo-sekty, pokud sám vůbec nerozumí tomu, jak fungují nepřístupné a nesrozumitelné politické, mediální nebo právní procesy. A pokud se podporovatelé QAnonu domnívají, že jim Trump posílá kódované vzkazy, o kolik je to neuvěřitelnější vysvětlení tupých a dětinských tweetů amerického brzy-již-exprezidenta než to, že je myslí vážně tak, jak je píše? Taky bych radši doufal, že jde o kódovou řeč, než že má klíče od jaderného kufříku narcistní dítě přežívající ve vleku svých závislostí a touhy po moci a uznání.Nemám nejmenší pochyby o inteligenci ženy, s níž jsem si dlouhé hodiny nad ohněm vyprávěl o společnosti a politice. V mnoha jiných ohledech se chová mnohem racionálněji než já. Těžko po někom chtít argumentaci v mediální či politické rovině, pokud se v životě celkem racionálně zabývá zejména soběstačností, snahou spolehnout se sama na sebe a své schopnosti, a ne na abstraktní a pro ni zcela nedůvěryhodnou politiku „plnou zlodějů“. Konspirační teorie se dá šířit plošně, léčit se z ní dá ale jen individuálně. Mohu jen dát k lepšímu příběh, že ještě v roce 2008 jsem se nechal nahlodávat pionýrem mezi českými konspiračními weby jménem zvedavec.org. Když v roce 2009 nepřišla avizovaná třetí světová válka, docela mě to uklidnilo: stejně jako postupné přijetí banality lidského chování, které je ovlivňováno emočním strádáním, strachem, bolestí a dětinskými tužbami každého z nás. Zlo není nikdy abstraktní a nerozpoznatelné. Ta naše část, která volá po celistvosti a porozumění, může být tou samou částí, která se ve vlastním pudovém tažení za světlem propůjčí strašlivému bláznovství. Jak ostatně psal francouzský osvícenec Voltaire ve své dvě stě padesát let staré eseji: „ti, kteří vás dokážou přesvědčit o absurditách, vás mohou přesvědčit k páchání zvěrstev“. Ta reálně páchá jen úzká menšina. Většina je jen může schvalovat, nebo nad nimi letargicky mávnout rukou.Pokusy o samoléčbu duše jednoduchými odpověďmi na otázky složitého a šíleného světa končí šílenstvím nových generací jednotlivců. Zlo bylo, je a bude banální. Netřeba rozumět detailně složitému světu. Občas stačí málo: třeba pochopit, že jsme jen lidé a i ti nejmocnější mezi námi jsou v konečném důsledku bolestně bezmocní. A že cesta za světlem a spravedlností nikdy nevede skrz popravčí smyčku. \nTaky si myslím, že všichni jsme vodněkud řízený, asi z nějakýho centra, možná z nějakýho mozku - třeba. Jedině Trump je schopnej se proti tomuhle postavit, jedině von může dokázat, abysme nebyli řízený mozkem. Když ale teďka nemůže rozesílat kódovaný vzkazy, protože mu to Twitter zatrhnul, bude to mít těžký. Všechny důležitý informační kanály totiž ovládá úzký kruh mocných nadnárodních firem a globálních finančníků. Naštěstí je tu ještě Soros - ten se proti tomu postaví. Nakonec Marx si taky myslel, že všichni sme řízený tou dějinnou nutností, která nám nedává na výběr. Ať chceme nebo ne, dotlačí nás nakonec tadleta \"poznaná nutnost\" - mrcha jedna - ke komunismu. Pak tu máme třeba tu sektu věřících. Příslušníci týdletý sekty si myslej, že všechno je řízený nějakým Bohem. I když úplně všechno ne, protože tenhle Bůh jim dává docela dost velkou svobodu dělat i špatný věci, kterejm pak říkají \"hříchy\".Jiný si zase myslej, že sme řízený evolucí, a ta evoluce že furt chce, abysme se  přizpůsobovali tomu vokolnímu prostředí a tim abysme se jako zdokonalovali (liberálové si zase myslej, že prostředí by se mělo přizpůsobovat jim).Pak sou tu lidi, který si myslej, že všechno třeba řídí jenom náhoda a že na začátku byl nějakej velkej výbuch a náhoda pak zařídila, že se z toho výbuchu pak náhodou poskládal vesmír, svět, člověk, auta, domy, letadla, WTC a td.Nikdo si teda asi nemyslí, že bysme (kromě těch takzvanejch \"neřízenejch střel\") byli neřízený. Pořád sme řízený, podléháme nějaký týdletý  \"intencionalitě\" a vidíme to často dost teleologicky (jako ne logicky a ne teologicky), takže vlastně pořád podléháme nějakejm zpropadenejm konspiracím!\"Různé špatné zprávy\"Pak je tady samozřejmě taky ten koronáč, kterej nám zničil naše lesy. Ale můžeme ho brát taky jako \"optimalizační proces\". Koronáč je prej vlastně sekvence bitů (1+1, ale dneska už má každej nejmíň 1+3), takže vlastně nějaký číslo, teda výpočet, kterej hledá sekvence, který v tý evoluci dopadnou nejlíp (v malým bytě se pochopitelně strašně blbě množí).Ten koronáč (kromě toho, že nám zničil naše lesy) nás chce taky nakazit a pořád si teda propočítává, jak by to nakažení nejlíp provedl. Hardware, na kterým ten koronáčovo výpočet běží, jsou ty nakažený lidi - na nich si koronáč počítá, jak by co nejlíp nakazil i ty ostatní...Více Jan Kulveit zde:https://boundedlyrational.substack.com/p/rzn-patn-zprvyA pak že k výpočtům potřebujete mozek! Něco na těch kódovaných Trumpových vzkazech asi bude...Nejen Trump, už i Biden posílá ty kódovaný vzkazy!!!Tady je jeho kódovanej vzkaz ajťákům:https://www.yookee.cz/wp-content/uploads/2021/01/white-house-1-768x432.pngTakže de asi do tuhýho, když tajně žádaj vo posily...Kódované vzkazy Kamaly Harrisové a Jill Bidenové:\"... každý detail hrál svoji roli, včetně oblečení. To v sobě skrývalo zašitá, méně či více viditelná poselství.\"https://www.novinky.cz/zena/styl/clanek/jaka-poselstvi-stoji-za-saty-kamaly-harrisove-a-jill-bidenove-40348420#seq_no=6&source=hp&dop_ab_variant=0&dop_req_id=yIcIYc9u5iF-202101210802&dop_source_zone_name=novinky.sznhp.box&utm_campaign=&utm_medium=z-boxiku&utm_source=www.seznam.cz",
  "datum": "Svět → Komentář18. ledna 2021 ve 14.37"
},
{
  "url": "https://denikreferendum.cz/clanek/32093-improvizovat-neumime-ale-zase-jsme-to-riskli-nejnebezpecnejsi-cast-roku-zacina",
  "name": "Improvizovat neumíme, ale zase jsme to riskli. Nejnebezpečnější část roku začíná",
  "perex": "Brzy se vrátíme do čtvrtého stupně protipandemických omezení. Čísla jsou stále horší, index PES roste a aby toho nebylo málo, blíží se svátky. Ve hře je mnoho neznámých a rizika nejhorší od kulminace podzimní vlny.",
  "text": "↗\nPosilovat testování i trasování jsme měli dříve. Největší nebezpečí teď představují Vánoce. Lze očekávat, že během nich na rodinné návštěvy mnoho lidí vyrazí přesně v té fázi nákazy, kdy budou infekční, ale ještě bez příznaků. Foto FB Úřad vlády ČR\nČeská republika vládním rozhodnutím od pátku přepíná do čtvrtého, červeného stupně pohotovosti protiepidemického systému (PES). Děje se tak po zmatečném uvolňování a zpřísňování restrikcí v posledních týdnech a poté, co šíření nového koronaviru opět zrychlilo. Epidemická křivka vytváří po dočasné úlevě sedlo a rizikové skóre PES narůstá směrem k nejhoršímu stupni. Co to znamená pro blížící se Vánoce? Ledacos, ale rozhodně nic dobrého.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nAktuální nárůst hodnoty PES je dán překročením meze v podílu pozitivních testů, jež samo o sobě přihodilo pět bodů. Stávajících jednasedmdesát je v horní polovině ještě neaktivního čtvrtého stupně. Vzhledem k rychlosti změn i vládní nevyzpytatelnosti ale nelze říci, že by to něco konkrétního znamenalo. Poslední počet nových záchytů SARS-Cov-2, úterních 7889, je srovnatelný s polovinou listopadu, byť úterní čísla jsou zpravidla nadprůměrná.Mírně se zvyšuje počet hospitalizovaných, v úterý byl jejich počet 4632, z toho 585 pacientů bylo ve vážném stavu. Jedná se stále o výrazné zlepšení oproti době kulminace na začátku listopadu, kdy v nemocnicích s covidem-19 leželo přes osm tisíc lidí. Centrální statistika mrtvých v několika dnech překročí deset tisíc.Vláda ve čtvrtek vznese další žádost o prodloužení nouzového stavu. Ten nyní na návrh KSČM platí do třiadvacátého prosince. Poslanecká sněmovna má podle předsedy vlády Andreje Babiše (ANO) další prodloužení projednat dvaadvacátého. Očekává se další rozhořčená debata plná únavy a frustrace na straně vlády i opozice.K neodvratnému zpřísnění plošných omezení se přistupuje s očekáváním, podle kterého může mít Česká republika ke konci měsíce deset tisíc nově covid-pozitivních denně. „Bylo to velmi těžké rozhodnutí, protože si samozřejmě uvědomujeme, jaký dopad to má na životy lidí,“ okomentoval Babiš restrikce po pondělním zasedání vlády.Vývoj zhodnotil poněkud osobitě. „My jsme druhou vlnu zastavili, zploštili, teď to znovu roste, takže znovu děláme ta opatření,“ řekl mimo jiné na tiskové konferenci. Mýlil se: přestože je rozdělení nákazy do vln nekonkrétní, víme jistě, že vlnu začínající pozvolna od konce srpna jsme nezastavili. Ministr zdravotnictví Jan Blatný (nestr. za ANO) před časem ve Sněmovně označil za překonání epidemie stav, kdy nebudou zapotřebí plošná opatření, konec komunitního šíření a 3500 pozitivně testovaných týdně.V grafu níže vyjadřuje takovou — od srpna zcela hypotetickou — situaci kolem pěti set nově covid-pozitivních denně modrá linie dole. Vidíme, že jsme se jí ani nepřiblížili, přičemž lze předpokládat, že kdybychom více testovali a měli kompletní data, byla by neúměrnost skutečnosti a Babišova sdělení ještě zjevnější. Sedmidenní medián nových přírůstků v žádném bodě neklesl pod čtyři tisíce, a i v nejlepších z posledních týdnů činil zhruba patnáctinásobek „nejhorší“ fáze jara.\n↗\nAbychom mohli říci „druhou vlnu jsme zastavili“, musela by se červená na alespoň nějakou dobu dostat pod modrou. Říkat to nyní je absurdní. Graf a data MZd, redakčně doplněno o „hranici normality“.\nAntigenní testy dávají smysl, na trasování nespoléhejmePočet testů víceméně odráží křivku záchytů koronaviru. Od kulminace klesal, a to přes varování expertů, podle nichž potřebujeme testovat mnohem více. Nejedná se jen o vinu vlády, ale i o důsledek obav z ekonomických dopadů karantény. Situaci alespoň částečně zlepší nasazení antigenních testů.To se spouští pro všechny pojištěnce zdarma a dobrovolně již od středy. Metoda se zatím zkoušela v sociálních zařízeních a v omezené míře u učitelů. Celkem mezi Čechy odhalila asi deset tisíc pozitivních ze 350 tisíc testovaných. Kvůli technické odlišnosti metody a mírně nižší citlivosti se ale asymptomatičtí lidé s potvrzenými protilátkami mají potvrzovat ještě PCR testem.Obecně můžeme dostupnost antigenních testů pokládat za krok vpřed, jejich použití dává smysl i v mezinárodním srovnání. Přihlašování k odběru bude fungovat skrze centrální rozcestník, zatím ale není plně funkční. Řada odběrových míst je i tak již plně zabraná až do ledna.\nCo znamenají antigenní testy v praxi\nO trasování covid-pozitivních nemůže být řeč. Jak varuje Centrum pro modelovaní biologických a společenských procesů (BISOP), rychlost pátrání po rizikových kontaktech se v poslední době snižuje — a nevědomky nakažení tak dostávají více času virus roznášet. Není zřejmé, kolika lidem se hygiena vůbec ozve.Průměrný počet rizikových kontaktů na pozitivního došel během posledních týdnů z absurdní hodnoty jedna na 1,26. Jde o velmi nízké číslo, v průměru vychýlené regionálními rozdíly: Plzeňský kraj (který v trasování zřejmě dlouhodobě zaostává) vykazuje zřejmě kvůli absenci jednotného informačního systému bizarních 0,05 kontaktů na jednoho nakaženého.„Pravděpodobně neroste skutečný počet kontaktů, ale spíše se jedná o změnu chování občanů při hovoru s hygieniky či o důkladnější rozhovor hygieny s pozitivním,“ píše BISOP o alespoň mírném nárůstu. Příčin stále překvapivě nízkého počtu může být více. Kromě metodiky hraje roli i neochota pozitivních předávat kontakty, nátlak zaměstnavatelů a podobně. Do již tak nejisté situace to přidává matoucí faktor navíc.Zjevné je, že vláda potřebuje Čechy k zapojení do testování a trasování motivovat, kupříkladu dříve diskutovaným navýšením náhrady mezd v karanténě či obecným navyšováním sociálních jistot a lepší komunikací. Jde spíše o zbožné přání než konkrétní návrh: z posledních měsíců víme, že se vším uvedeným má vláda trvalý problém.Podobné kroky přitom doporučuje i nová Iniciativa Sníh odkazující na mezinárodní Memorandum Johna Snowa. To vydali experti zaštítění jménem spoluzakladatele epidemiologie v odborném časopisu Lancet, aby vyzvali ke společnému úsilí proti covidu-19 a vytyčili základy vědeckého konsensu.„Iniciativa jednoznačně doporučuje co nejširší testování (včetně masivního nasazení rychlotestů), trasování a karanténní opatření pro potlačení šíření, nikoliv jen ochranu rizikových skupin. Apeluje na tvorbu motivačních programů pro občany i firmy za účelem zvýšení ochoty spolupráce při trasování i dodržování karanténních opatření, včetně poskytování finančních kompenzací,“ píší vědci.Doplácíme na nedůslednost a „salámový lockdown“Posilovat testování i trasování jsme měli dříve. Obojí poskytuje alespoň dílčí kompenzaci jiných rizik, která byla zapotřebí ještě předtím, než hlavní křivka začala vytvářet sedlo. Cílem týdnů kolem kulminace bylo co nejrychlejší zpomalení. To se nepodařilo.Premiérovo „teď to znovu roste“ označuje předvídatelný a přirozený proces. V době, kdy se pootevíraly restaurace a rozšiřovalo se rizikové fungování škol, byla situace stále krajně nejistá a zcela chyběla opatření, jimiž by bylo otevírání provozů adekvátně vyváženo. Trval zmatek, gradovala bizarnost některých opatření a nedůvěra vůči vládnímu postupu. Není se čemu divit. Česká protipandemická politika má od konce jarní vlnky tendenci točit se v kruhu.Reakce na zvyšující se rizika v podobě nedávného „stupně pohotovosti tři a půl“ a nastupující čtyřky je další variací na metodu „salámového lockdownu“, kterou jsme vyzkoušeli během října. Nedostatečné testování, neochota vlády omezit provoz kupříkladu průmyslových podniků a další dílčí faktory tehdy vedly k naplnění pesimistických prognóz, podle nichž navzdory vší ekonomické, sociální i psychické zátěži v krizi uvázneme.V minulosti jsme viděli — a pravděpodobně uvidíme znovu — že nesystematické omezování pohybu a kontaktů prokládané fázemi nejistoty nedokáže epidemickou křivku přesvědčivě a včas otočit, natož pak dosáhnout rychlého poklesu. Ne bez společenského konsensu na potřebě obezřetného postupu, základní koheze a existenci alespoň základní veřejně známé strategie.„Každý den, kdy budeme v rozvolněném stavu, zaplatíme několika dny karantény po Novém roce,“ glosoval v úterý prezident České lékařské komory Milan Kubek. K opatrnosti a zpřísnění protiepidemických opatření vyzýval již před týdnem. Zdůrazňuje, že zdravotnictví nemůže donekonečna fungovat ve vyčerpávajícím krizovém režimu a omezovat neakutní péči. „Čím déle bude situace trvat, tím budou její zdravotní následky závažnější,“ varoval.Uvolnění minulých týdnů bylo nejen nevyvažované, ale zjevně také nedomyšlené a založené spíše na zbožných přáních než na chladné predikci. Odrazila se zde obecná a naprosto legitimní frustrace z pomalého brždění. Problém je, že to celé se může opakovat v lednu až únoru, kdy nyní vzrůstající část vlny klesne a vytoužené očkování bude teprve v začátcích. Předtím ale zřejmě absolvujeme další zděšení z nárůstu aktivních případů stínovaného křivkou hospitalizací a následně úmrtí.Pokud křivka opravdu vykreslí sedlo, dopady budou bez diskuse vážné. Demografická data ukazují, že v době kolem kulminace umíralo bezprecedentní množství lidí v čele s těmi nejstaršími. Nadměrná úmrtnost neodpovídá ve své míře ani načasování žádnému očekávatelnému jevu s výjimkou důsledků epidemie. Kromě drtivého účinku covidu-19 odráží i nutné omezení neakutní péče, míru izolace a podobně. Víme, že bez nadsázky katastrofickou cenu bude mít i každý další nárůst.\nCo víme o mrtvých\nVánoce jako normálně? Raději nePřestože nebezpečí eskalace známe, směřujeme k ní. Trend je přesvědčivě nepříznivý. Stávající růst nových záchytů koronaviru se v týdenním mediánu táhne již od začátku měsíce. Není to výsledek žádného rozsáhlejšího testování — podíl pozitivních testů bez započtení antigenů v sedmidenním průměru roste také soustavně, byť mírně.Páteční zavedení čtvrtého stupně pohotovosti PES přijde pozdě. Obecná poučka, podle níž se opatření promítají s asi desetidenním zpožděním, nám říká, že efekt uvidíme až o — a vzhledem k pravidelnému víkendovému propadu testování spíše po — konci předposledního týdne roku. Tehdy teprve budou symptomy covidu-19 řešit lidé, kteří se nakazí v blízkých dnech, respektive o nadcházejícím víkendu.Největší nebezpečí teď paradoxně představují svátky klidu a míru. Lze očekávat, že během Vánoc na rodinné návštěvy mnoho lidí vyrazí přesně v té fázi nákazy, kdy budou infekční, ale ještě bez příznaků. Protože je zřejmě pro většinu Čechů absurdní, aby Ježíšek chodil s respirátorem, a sociologická data do šestého prosince naznačují pokles obezřetnosti, výsledek může být až překvapivě zlý.Očekávatelné rodinné družení zahrnující dosud izolované seniory ve spojení s blížícím se silvestrem a neznámou aktuální mírou šíření SARS-Cov-2 vytvářejí nepředvídatelný a výbušný mix. Rizika bude vyvažovat snížení pracovních kontaktů i spuštěné antigenní testování, jež má podle Blatného dosáhnout kapacity šedesáti tisíců vzorků denně.Nabízí se ale otázka, zda na testy nebudou nejvíce chodit ti, kteří by přes svátky i tak byli nadprůměrně odpovědní, zatímco hazardéři se spokojí s pocitem, že jim návštěvy starších členů rodiny zkrátka projdou, „když jsou ty Vánoce“. K podobné logice se mohou uchýlit i opatrnější lidé, nyní zcela vyčerpaní tříměsíční ostražitostí. Nevíme, ale nepochybně se to zhruba začátkem ledna dozvíme. V sázce je mnoho a záleží na každém z nás.",
  "datum": "Domov → Analýza16. prosince 2020 v 15.56"
},
{
  "url": "https://denikreferendum.cz/clanek/32095-akademici-s-hlavami-v-oblacich-a-uhlikovou-stopou-na-krku",
  "name": "Akademici s hlavami v oblacích a uhlíkovou stopou na krku?",
  "perex": "Vědci, kteří veřejnosti a politikům sdělují, proč je nutné omezovat emise oxidu uhličitého, patří často k lidem, kteří nadprůměrně cestují a jejich uhlíková stopa patří k největším. Lze to změnit? Mnohá pracoviště se tím už vážně zabývají.",
  "text": "↗\nJe vysoce pravděpodobné, že průměrný akademik — tedy vědecký nebo akademický pracovník na univerzitě — má větší uhlíkovou stopu než průměrný občan zejména z důvodu častých letů za studijní nebo výzkumnou stáží, workshopem, konferencí, projektovým mítinkem a podobně. llustrace PeopleScience\nAkademici či vědci jsou v současném světě autoritami, které předkládají fakta o stavu naší planety, na jejichž základě se politické reprezentace „mají“ rozhodovat pro nutná opatření vedoucí ke snížení nepříznivých vlivů člověka na životní prostředí. Tak vznikla například Pařížská dohoda o ochraně klimatu. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nAkademici tedy musí mít zřetelné a funkční spojení se společností, aby tak komplexní jevy, jako je například globální oteplování, mohla společnost přijmout a pracovat s nimi. Takové spojení lze posilovat jak popularizací vědy (jako to dělá třeba Jiří Grygar), tak silnými apely k jejím nálezům a jejímu významu, jež mohou nabývat vícero forem počínaje dlouholetou dokumentární prací (jako to dělá David Attenbourough) a konče občanským aktivismem (jako to dělá Greta Thunbergová). Akademici však mohou dělat, a často už i dělají, více než poskytovat fakta, interpretovat je a následně doporučovat možná opatření. Akademici totiž mohou jít příkladem ve snižování uhlíkové stopy plynoucí z výkonu jejich práce, a to hned na dvou úrovních zodpovědnosti: institucionalizované a individuální. Obě úrovně nabízejí dostatek prostoru pro racionální zmírnění nežádoucích dopadů výkonu akademické práce na životní prostředí. Nemusí to nutně vést ke snížení kvality akademické práce a současně to může přinést výrazné benefity pro společnost ve faktické i symbolické rovině.Proč by měli akademici snižovat svou uhlíkovou stopu?Je vysoce pravděpodobné, že průměrný akademik — tedy vědecký nebo akademický pracovník na univerzitě — má větší uhlíkovou stopu než průměrný občan zejména z důvodu častých letů za studijní nebo výzkumnou stáží, workshopem, konferencí, projektovým mítinkem a podobně. Zatímco z pohledu zaměstnance a legislativy se jedná o standardní pracovní cesty, z pohledu planety se jedná jen o další formu „turismu“, který ji silně destruuje. Je velmi pravděpodobné, že v porovnání s vrcholovými manažery z privátní sféry, kteří létají i několikrát do týdne, má průměrný akademik třeba i nižší uhlíkovou stopu. Vrcholový manažer ale není tím, který připomíná a předkládá lidem nepříjemný fakt toho, že je nutné něco ve společnosti radikálně změnit pro zachování svého druhu. V tomto alarmizujícím atributu akademické práce také může tkvět velká citlivost či psychologický odpor části společnosti vůči apelům akademiků. Snížení uhlíkové stopy akademické práce není důležité jen kvůli přihlášení se k osobní zodpovědnosti, ale také kvůli podstatnému snížení míry pokrytectví akademiků v očích veřejnosti, kterou nabádá ke změně a vůči které se také zodpovídá. Toto pokrytectví akademiků, které plyne z rozporu mezi tím „co kážou a co pijí“, jim působí potíže jak s obhajobou „svého místa na slunci“, tj. své důležitosti a svého financování, tak se schopností účinně artikulovat svá zjištění i přesto, že mohou být existenčně důležitá pro — nejen — naše přežití. Přihlášením se k zodpovědnosti by se akademici, mnohdy zahaleni „aurou vyšší inteligence“, mohli stát skutečně příkladem k následování pro jiné sektory společnosti. Nejedná se přitom o vůbec snadný úkol protože by bylo nutné transformovat celou akademickou kulturu, která je zvláště v západním světě už několik století postavena i na mobilitě a mezinárodní spolupráci. Změna kultury akademie tak znamená přehodnotit roli akademického světa — od zaměstnanců, jejichž životů a pro jejich práci důležitých životopisů by se to velmi dotklo, přes politiky akademických institucí, které chtějí zůstat konkurenceschopné v mezinárodním měřítku, až po grantové agentury a scientometrii, které mobilitu hodnotí převážně pozitivně.Co můžou akademici udělat pro snížení své uhlíkové stopy?Trvalá udržitelnost výkonu akademické práce se mnohem více řeší na západ od našich hranic, v domácím prostředí se řeší spíše teoreticky v rámci univerzitního vzdělávání či výzkumu, případně skrze sociálně odpovědné veřejné zadávání, které obsahuje i environmentální aspekt. V zahraničí se k těmto tématům pořádají, a to už před příchodem Covid-19, četné virtuální a lokální konference. Zdá se, že zrovna virtuální konference je jedním z vhodných prostředků ke snížení uhlíkové stopy akademické práce. Mimo to je často schopna přilákat i více účastníků a stojí mnohem méně veřejných prostředků. Akademické instituce se také mohou zavázat k uhlíkově neutrálním bilancím (např. The University of Sheffield) nebo vytvořit uhlíkový fond, do kterého organizační jednotky přispívají, když jejich zaměstnanec někam letí (například Arizona State University). Jednotliví akademici, méně už instituce, se také zapojují do dobrovolných iniciativ mířících na výrazné omezení akademického cestování. No Fly Climate Sci je dobrým příkladem za všechny takové.Protože klíčovým atributem uhlíkové stopy akademika je letecká mobilita, která v průměru vyprodukuje mnohokrát více emisí než ta vlaková v přepočtu na g CO2/km a pasažéra, mnohé akademické instituce (např. ETH Zurich, University of Basel, Federal Institute of Technology Lausanne) apelují na akademiky a studenty aby omezili zejména krátké lety, pokud k nim existuje adekvátní vlakové spojení. Mluví se o takzané hraniční vzdálenosti — obvykle mezi sedmi sty až tisícem kilometrů — do které se pracovní či studijní cesta má uskutečnit jinou než leteckou dopravou. České akademické instituce mohou pro diskusi o uvedeném tématu a vznik vnitřních předpisů využít mnoha svých platforem — akademických senátů na fakultách a univerzitách, Rad institucí či Akademického sněmu na Akademii věd ČR a odborových organizací v rámci kolektivního vyjednávání. Jedním z nástrojů, který akademikům může dále pomoci, je uhlíkový audit výkonu práce. Ten může nabývat podoby jakési online kalkulačky postavené na empirických datech, která umožní plánovat mobilitu s cílem minimalizovat uhlíkovou stopu s přihlédnutím na čas a náklady cesty. A současně může být implementována do institucionálních informačních systémů, přes které se pracovní cesty na akademických institucích už dnes běžně vyřizují.Co akademici získají a co ztratí omezením své mobility?Krom už zmíněného snížení uhlíkové stopy a zvýšení morální autority svých apelů, mohou akademici získat i velmi cenný čas. Získání času a vůbec jeho vnímání se ukazuje jako jeden z klíčových faktorů při výběru způsobu dopravy. Čas lze získat nejen tím, že akademik bude vyjíždět méně, ale i v případě, že zvolí vlak místo letadla. Ve vlaku jsou totiž daleko vhodnější podmínky pro práci než v letadle a k němu přidružených spojích. V případě, že by letecká doprava neměla tak velké subvence a byla dražší, faktor času a jeho vnímání, případně pohodlí, by mohl být zajímavým „marketingovým“ atributem železniční dopravy. Vlak má samozřejmě omezení ve vzdálenosti a geografických překážkách čili jeho význam nikdy nebude spočívat v řešení problému globální mobility akademiků, ale může být podstatnou složkou řešení alespoň v rámci dopravy kontinentální. Často zaznívají i argumenty, že mobilita akademického pracovníka zvyšuje jeho citační ohlas a že tedy omezení jeho cest se nepříznivě podepíše na jeho kariéře. Některé nedávné výzkumy v ekonomických vědách tuto souvislost nenašly. Autoři studie Konstantinos Chalvatzis a Peter L. Ormosi analyzovali přibližně pětapadesát tisíc prezentací zhruba šestadvaceti tisíc akademiků a zjistili, že dlouhé akademické cesty, tedy takové, které produkují vyšší uhlíkovou zátěž, nevedly k podstatnému zvýšení citovanosti. Takováto zjištění mohou akademikům ukázat, že účast na konferenci virtuální či lokálního významu nemusí vést k poklesu jejich citovanosti, což je z hlediska jejich kariéry důležitá a pozitivní zpráva.Na druhou stranu si musíme uvědomit, že akademický pracovník je také jen člověk, který má sociální potřeby se potkávat s kolegy z oboru, a to ne vždy jen na pracovišti. Je bez debat, že mnoho výzkumných projektů a spolupráce se domluvilo i na neformálních setkáních (večeře, drink apod.), takže se zápornými dopady snížené míry mobility se také musí počítat. Osobní setkání je většinou nenahraditelné, často přínosné a inspirativní pro všechny zúčastněné, v neposlední řadě vede k zesílení mezinárodní koheze společnosti. Například vlajkové lodě EU v mobilitě akademiků a studentů — programy Erasmus+ a COST — bezesporu přispěly k rozvinutí mezinárodní spolupráce, k otevření mnoha lidských obzorů a v konečném důsledku zřejmě i ke snížení strachu z jiného, který zčásti stojí i za podstatou mnoha současných problémů v EU, jako jsou nacionalismus či rasismus. O kolik lze přijít snížením sociálního kontaktu nejen v práci, se v současné době „dobře“ přesvědčujeme skrze dopady globální pandemie.Brzdit dříve než bude pozděJe docela pravděpodobné, že snahy změnit akademickou práci s ohledem na její uhlíkovou stopu narazí na vlnu odporu části akademiků samých. Diskuse, která je akademikům vlastní, a bude proto trvat déle, se zřejmě povedou na každé akademické instituci zvlášť z důvodu jejich vysoké míry autonomie. Výsledný konsensus nad přijatými opatřeními však musí být jak citlivý ke kultuře akademie, tak mít i reálný dopad na snížení uhlíkové stopy akademické práce. Z důvodu určité pomalosti akademických institucí v implementaci svých konsensů bude hrát prim zejména ochota k osobnímu příkladu.Jisté ale už teď je, že nedělat ve věci uhlíkové stopy své práce nic, si akademici nebudou moci dovolit už dlouho — čas běží, globální oteplování se nezpomaluje a emoce s ním spojené porostou, a to možná i vůči lidem, kteří předkládají vědecká zjištění. Závěrečnou otázku ale také můžeme položit následovně: nebude si akademik v nepříliš vzdálené budoucnosti klepat na čelo, jak je možné, že jeho předchůdci tak hojně cestovali po světě i přesto, že „věděli nejlépe“, jaký je skutečný stav věcí? A nešlápli na ten brzdový pedál v rámci své práce tak trochu pozdě?\nHlavně by milí akademici měli o otázce klimatické změny a s ní spojených potíží celého lidstva začít uvažovat v celé šíři.Kromě uhlíkových emisí a s nimi spojeným oteplováním se vyhrocují ještě minimálně dva velké problémy lidstva -- populační růst a nedostatek (pitné) vody.Tyto tři okruhy problémů je třeba nahlížet jako komplexní a propojené. V otázce zpomalení populačního růstu, který je naprosto nezbytný, protože spotřebovává víc a víc půdy, vody a dalších primárních zdrojů konečné planety, neexistuje mnoho možných řešení. Jako jediné použitelné se jeví, že dané společnosti musí dostatečně zbohatnout (ano, týká se hlavně chudých). Vývoj ve světě toto mnohokrát potvrdil, se zbohatnutím společnosti přichází i populační stabilizace.A zbohatnutí společnosti nejde udělat bez zvýšené (s)potřeby energie. To je železný argument, na který můžeme nadávat, popírat ho, nebrat na vědomí........ ale se kterým nehneme. Ano, plýtvavé bohaté západní společnosti by mohly a měly omezit svou bezuzdnost, dovedu si představit, že dokážeme ušetřit třeba 15% ze své energetické spotřeby, ale většina chudé a raketově rostoucí populace potřebuje spotřebu energie zvýšit, aby mohla zbohatnout.Navíc si uvědimme, že do budoucna nakrmit tolik lidí si bude nejspíš žádat reorganizovat zemědělství a přejít na městské hydroponní pěstování pod umělým osvětlením, které může probíhat v mnoha patrech nad sebou. Úrodná půda se stává vzácná a už si nemůžeme dovolit ji ve velkém odebírat divočině.Další ohromné porce energie budeme potřebovat na odsolování vody a její následnou úpravu. A k výrobě vodíku, která je sice jednoduchá, ale energeticky náročná. Budeme potřebovat, aby planetu začaly od mořských pobřeží křižovat vodovody místo plynovodů, aby letecká a námořní doprava, stejně jako těžký průmysl, přešly na vodík. Aby pozemní doprava, výroba a zemědělství, byly elektrifikované. A aby výroba elektřiny, a z ní vodíku, byla uhlíkově neutrální (nefosilní).Zkrátka v novém bezuhlíkovém světě budeme potřebovat mnohem více energie, než spotřebováváme dosud. Čisté energie.-------------------Budememe potřebovat obnovitelné zdroje, ale jen s těmi prostě nevystačíme. Musíme se naučit získávat energii ukrytou v hmotě. Současné jaderné elektrárny jsou velmi primitivním způsobem a je třeba je nahradit něčím mnohem sofistikovanějším. Ale bez energie skryté v jádru to prostě nepůjde.To by si podle mě měli akademici uvědomit a tímto směrem by lidstvo s nimi v čele mělo napnout všechny síly.Už tak je pozdě.------------------------Pak ať si létají kam potřebují. Letadly poháněnými vodíkem z bezuhlíkových zdrojů...Jaká je realita?https://corporateeurope.org/sites/default/files/2020-12/hydrogen-report-web-final_0.pdfTohle je zpráva o tom, jak se budoucího vodíkového průmyslu zmocňují fosilní lobby.Když ovšem odpírači této otřesné komedie dojdou na jaderné řešení výroby vodíku, které je - a to musí přiznat i oni - čisté a výrobně jednoduché, okamžitě zafunguje protijaderný fanatismus, který je silnější než cokoliv jiného, a začnou blábolit o neokolonialismu.:((Závěrečné doporučení?Více větrníků a slunečníků...Jsme v háji.Vnoučata náš bohatý a rozmanitý svět, to obrovské bohatství této různorodé živé planety, budou znát jen z filmů.",
  "datum": "Domov → Komentář17. prosince 2020 v 18.13"
},
{
  "url": "https://denikreferendum.cz/clanek/32096-oecd-ma-plan-konecne-zdanit-nadnarodni-korporace-selhani-si-nemuzeme-dovolit",
  "name": "OECD má plán konečně zdanit nadnárodní korporace: selhání si nemůžeme dovolit",
  "perex": "Krize kolem covidu-19 zápas o vyšší a zejména systematické zdanění nadnárodních korporací znesnadňuje, zároveň mu však přidává na významu.",
  "text": "↗\nSchovávat se v Nizozemsku už nepomůže. Organizace pro hospodářskou spolupráci a rozvoj hledá způsob, jak zažehnat recesi podstatným zvýšením a harmonizací daňové zátěže nadnárodních korporací. Repro DR\nAž budou země Evropské unie v roce 2022 napravovat veřejné finance, těžce zasažené krizí spjatou s epidemií covid-19 a nejhlubší hospodářskou recesí od druhé světové války, budou mít těžkou hlavu z rozhodování. Budou se muset vyvarovat chyb, které napáchaly po globální finanční krizi v roce 2008, kdy zavedly sebezničující konsolidační opatření, jež podvázala hospodářské oživení i tvorbu pracovních míst. Jedna cesta k zacelení díry v rozpočtu se nám však otevírá — vede přes nárůst výnosů ze zdanění nadnárodních korporací.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMezinárodně koordinovaným potíráním úniků a podvodů při placení korporátních daní by se jednou ranou zabily hned tři mouchy. Zaprvé by se zvýšil daňový výnos. Zadruhé by se nenarušil ekonomický restart, jelikož vyšší daně by byly povinné jen pro několik nadnárodních korporací, které by si je mohly dovolit bez ztráty pracovních míst či investic. Zatřetí by se vyšlo vstříc volání po větší daňové spravedlnosti a férovosti.Dobrou zprávou je, že dokonalou základnu pro uvedenou strategii představují plány na reformu mezinárodních zákonů o korporátním danění, jež vznikly pod záštitou Organizace pro hospodářskou spolupráci a rozvoj (OECD). Špatnou zprávou je, že covid-19 politickému zápasu za vyšší zdanění korporací sice přidává na významu, ale současně ho znesnadňuje.To se odrazilo v rozhodnutí z poloviny října, které učinila skupina „Inkluzivní rámec OECD/G20“ sestávající z více než 135 zemí, a to odložit termín pro dohodu na polovinu roku 2021. Selhat si ovšem nemohou dovolit, jelikož žádné další možnosti se na obzoru nerýsují.Dva pilířePlány OECD se zakládají na obavě z „eroze daňové základny a přesouvání zisku“ ze strany nadnárodních korporací, a tak vešly ve známost pod akronymem BEPS 2.0 („base erosion and profit shifting“). Spočívají na dvou hlavních pilířích.První pilíř se týká společností s digitálními službami a klade si za cíl přesunout daňová práva do zemí, v nichž uvedené společnosti fakticky podnikají. V současnosti se daní tam, kde mají fyzické sídlo. Do budoucna by se podle předkládaného scénáře OECD mělo dvacet procent zisku danit v zemích, kde vznikl, a to bez ohledu na daňový domicil korporace.To by se týkalo společností s ročním obratem přes 750 milionů euro, které nabízejí automatizované digitální služby (tedy například online platformy a „sociální média“), nebo se zaměřují na spotřebitele (například automobilky). To by kupříkladu znamenalo, že by Google musel platit daně v evropských zemích a německé automobilky by zase musely platit daně v USA a jinde. V podstatě jde o otázku přerozdělení práva na zdanění mezi jednotlivé země. Jak se dalo očekávat, vyvolal první pilíř vášnivé politické debaty, v nichž Spojené státy projevují neklid nad zdaněním, jež se požaduje po „jejich“ digitálních korporacích.Druhý pilíř zavádí minimální daňovou sazbu, a to ve výši minimálního zdanění ve Spojených státech. Předpokládaný scénář OECD — což je dobrý ukazatel stavu vyjednávání — předpokládá, že všechny velké korporace by musely platit aspoň efektivní minimální daň ve výši 12,5 procent bez ohledu na to, kde sídlí. Platí tu drobné výjimky, nejsou tu však žádné skuliny či zadní vrátka. Druhý pilíř má politické vyhlídky lepší, jelikož jej podporují i Spojené státy. Projekce ziskůTřebaže první pilíř obnáší přesun značného množství zisků do státních pokladen, kde korporace fakticky podnikají, jeho rozpočtové přínosy jsou jen omezené. Právo danit by totiž bylo jen realokována, nikoli navýšeno. Podle projekcí OECD by globální výnosy z korporátního zdanění narostly o pouhé 0,2-0,5 procenta.Oproti tomu by dopad druhého pilíře na daňové výnosy všech zemí byl značný. Předpokládaný scénář dává tušit, že by výnosy stouply o sedmdesát miliard dolarů ročně. Připočtěme k tomu pilíř číslo jedna a minimální daňovou sazbu v USA, a dostáváme se na 100 miliard dolarů, tedy k nárůstu globálního daňového výnosu o čtyři procenta.Rozpočítáme-li to geograficky, pak by z toho v absolutních číslech nejvíce těžily průmyslově vyspělé země. Co do poměrných zisků by však z výnosů z korporátního zdanění měly největší užitek ekonomiky zemí Třetího světa.OECD nepředpokládá žádné nepříznivé dopady na investice či zaměstnanost. Vyšší kapitálové náklady a nárůst administrativních výdajů by korporacím vynahradilo lepší přerozdělení kapitálu a větší míra právní jistoty. Pokud by se předpokládaný scénář podařilo přetavit ve skutečnost, scvrklo by se globální HDP o zanedbatelných 0,1 procenta.Oproti tomu scénář, v němž by se dohody dosáhnout nepodařilo, by měl zcela ničivé důsledky pro investice i pracovní příležitosti, globální HDP by pokleslo přinejmenším o celé jedno procento. Konflikt mezi USA a Francií ohledně francouzské daně z digitálních služeb podává jasnou ukázku toho, jaké nebezpečí rozsáhlých daňových a obchodních válek světu hrozí. Jasný krokNávrhy OECD mají k dokonalosti daleko. To platí zejména pro pilíř číslo jedna, který nesmírně zvyšuje složitost systému a náklady spojené s vymáháním dodržování pravidel — měl by se revidovat směrem k jednotnému danění společností podle vzorce, který proporcionálně rozdělí zisky mezi jednotlivé země. Na druhé straně je jasné, že navržený model alespoň míří správným směrem, a mnoho alternativ nemá. Přesunout vyjednávání na úroveň OSN — což doporučovaly některé občanské organizace — by si žádalo nepřijatelně mnoho času a uzavření dohody by se tím ještě více vzdálilo. Scénář bez dohody a s daňovými opatřeními na úrovni jednotlivých států by vyšel hospodářství notně draho a náklady by v konečném důsledku nesli pracovníci a zaměstnanci. Progresivně smýšlející zákonodárci by tedy měli usilovat o nejlepší možné řešení založené na daňových plánech OECD. A zejména na jejich volání po vyšší sazbě minimální korporátní daně.Rychlejší postup by mohlo zajistit to, pokud bychom oba pilíře rozpojili. Minimální daň je méně kontroverzní a dvojnásob účinná. Důsledně potírá korporátní daňové úniky a daňovou konkurenci mezi zeměmi. Podle odhadů OECD oba pilíře navíc mají jen velmi omezenou synergii — o nic bychom tedy nepřišli, pokud bychom je zavedli odděleně. Minimální korporátní daň by mohla být rychlou výhrou, jež dá vládám potřebný prostor, aby mohly obnovit pokusy o hlubší, zásadnější reformu daňových zákonů a digitálních daní. Může poskytnout prostor na další cestě k společnému cíli v podobě zavedení jednotné sazby efektivní minimální daně. A může posílit hlas evropských odborů v boji za daňovou spravedlnost či férovost, jak se o ně zasazuje kampaň #makemultinationalspay.V každém případě nebude dohoda ohledně BEPS 2.0 koncem boje za férová pravidla kolem obchodního danění. Ale teprve jeho začátkem. Z anglického originálu OECD tax plans: failure is not an option publikovaného Social Europe Journal přeložil DAVID VICHNAR. Text vychází ve spolupráci se zastoupením nadace Friedrich-Ebert-Stiftung v České republice.\nto vystihuje - pravidla pro takovou věc budou velmi složitá, zvláště pro digitální korporace.Řekněme, že zákazník v Německu zadal do Google vyhledávače dotaz. Výsledek vyhledávání se odservoval z datového centra v Nizozemsko, a zákazník následně kliknul na reklamu odservovanou z datacentra v Belgii, zadanou firmou se sídlem ve Španělsku, která má pay-per-click model. Tak kde se vydělala jaká část onoho malého zlomku eurocentu?Tak se přijme hromada úředníků, aby vytvořili složitá pravidla výpočtu a kontrolovali jejich dodržování, a firmy si zase najmou hafo expertů, aby v rámci pravidel optimalizovali, co se dá. Jak by řekl David Graber, to zas bude nových bullshit jobs!V principu jednoduché politické řešení přitom existuje: Globální korporace platí jednotnou globální daň z globálního zisku do mezinárodního daňového fondu, který se následně rozděluje všem participujícím zemím podle nějakého klíče zohledňujícího HDP a populaci. V těchto zemích už korporace místní daně neplatí.Vsadím se, že peněz by bylo tolik, že by už nebyly potřeba další rozvojové fondy. A bylo by to jednodušší pro korporace, a jednodušší pro úředníky. Jenom ta politická dohoda, ta by jednoduchá nebyla. Ale třeba k tomu postupně dospějeme.",
  "datum": "Svět → Komentář17. prosince 2020 v 18.13"
},
{
  "url": "https://denikreferendum.cz/clanek/32094-nechceme-jen-varit-pirozky-proti-vlade-protestuji-v-polsku-i-seniori",
  "name": "Nechceme jen vařit pirožky! Proti vládě protestují v Polsku i senioři",
  "perex": "O současných polských protivládních protestech se hovoří jako o revoluci mladé generace. Proti vládě však demonstruje i opoziční spolek Polské babičky. A činí tak déle než většina mladých. V ulicích protestují už pět let.",
  "text": "↗\n„Mám se strašně. Tolik problémů s policisty, s lidmi, s vládou! Zrovna dnes koupila polská státní petrochemická společnost Orlen mediální skupinu Polska Press, pod níž spadají stovky malých médií. Naděje? Tak té mi mnoho nezbývá. V Polsku je čím dál hůř,“ lamentuje Katarzyna Augustynková (na snímku). Foto FB Warszawska Federacja Anarchistyczna\n↗\nFoto Petra Dvořáková, DR\n„To je super, že neprotestují pouze mladí,“ zahajuji svou konverzaci s dvěma sedmdesátiletými revolucionáři, jejichž tváře již dobře znám. Chodí téměř na každý protest ve Varšavě. Ten brýlatý třímá transparent, na kterém je mnohokrát červenou barvou napsaný jeho vzkaz vládním elitám: „Wypierdalac!“, tedy „Jděte do prdele!“ Druhý, v černé čepici s kšiltem, obchází demonstrace s fotografií, na níž má polský vicepremier Jarosław Kaczyński přimalovaný hitlerovský knírek.\nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nO současných protivládních protestech, které se rozpoutaly na konci října po dalším pokusu vlády takřka úplně zakázat potraty, se přitom píše jako o revoluci mladé generace. Do první linie boje za svobodu se postavili teenageři.„Ale prosím vás, vždyť my protestujeme už pět let!“ zasměje se mé poznámce brýlatý. „Doposud byla polská společnost rozdělená na konzervativce a liberály. A uprostřed byli právě mladí, kteří teď konečně pochopili, že je třeba se vzepřít,“ tvrdí.\n↗\nTen brýlatý třímá transparent, na kterém je mnohokrát červenou barvou napsaný jeho vzkaz vládním elitám: „Wypierdalac!“, tedy „Jděte do prdele!“ Foto Petra Dvořáková, DR\nV Polsku je — tak jako jinde — na seniory nazíráno jakožto na homogenní masu konzervativců posedlých církví, morálními dogmaty a zavařováním marmelád. Senioři koneckonců představují celou třetinu voličské základny vládní strany Právo a spravedlnost (PiS). „Aby v Polsku nastala změna, jedna generace zkrátka musí vymřít,“ řekla mi bez okolků duhovlasá účastnice jednoho z protestů.„Dokonce i lidé, kteří bojují za toleranci, vnímají babičky jako ty, co zkrátka sedí doma a vaří pirožky. Jenže my nechceme jen vařit pirožky! Jsme sakra dospělé osoby — a zároveň zatím nechodíme o holi. I my přemýšlíme a máme city! A nenávidíme, co se teď v Polsku děje. V ulicích jsme každý den,“ vysvětluje plynnou angličtinou Iwonna Kowalská, červenovlasá dáma s perlovým náhrdelníkem na krku.Sedíme spolu s jejími dvěma přítelkyněmi Marií a Annou v čalouněných křeslech v rozlehlém obýváku u ní doma. „Ačkoliv o své hosty se s radostí starám tak jako pravá babička,“ usmívá se vlídně, zatímco se na stůl snáší čajová konvice, hroznové víno a tvarohové koláče, vše v porcelánovém nádobí. Právě tato místnost je jejich revoluční základnou.\n↗\n„Dokonce i lidé, kteří bojují za toleranci, vnímají babičky jako ty, co zkrátka sedí doma a vaří pirožky. Jenže my nechceme jen vařit pirožky! Jsme sakra dospělé osoby — a zároveň zatím nechodíme o holi. I my přemýšlíme a máme city! A nenávidíme, co se teď v Polsku děje.“ Foto Petra Dvořáková, DR\nV tu ránu se zvedá Anna, sněhobílé vlasy má pečlivě rozdělené do řádků, protože se před vstupem do místnosti řádně učesala pro případ, že bych s sebou měla kameru, a předává mi dárkovou tašku s mikulášskou nadílkou: čokoládu, revoluční odznáčky a dřevěné korálky v duhových barvách. „LGBT,“ vysvětluje, zatímco si duhový náramek navlékám. „Máme spoustu homosexuálních přátel a všechny je milujeme. Jsme LGBT babičky,“ dodává Kowalská.Babičku neuhodíš, i když jsi policista nebo nácekPrávě duhová vlajka s nápisem „Polské babičky“ a havlovským podtitulem „Moc bezmocných“ se stala symbolem jejich sice nepočetné, zato však tvrdohlavé organizace. Většina členek Polských babiček začala osamoceně protestovat již v roce 2015, kdy PiS převzalo moc. Zapovídaly se na protestech před Nejvyšším správním soudem a před necelými dvěma lety založily neformální spolek. Od té doby demonstrují každý čtvrtek na varšavském náměstí Charlese de Gaulla.Název Polské babičky jim slouží jako obranný val, protože babičku přeci neuhodíš, i když jsi policista nebo nácek. Spolek ale navzdory názvu zůstává otevřeným všem, kdo sdílejí jejich hodnoty bez ohledu na věk či pohlaví — ke členství k němu se hrdě hlásil i onen brýlatý sedmdesátník s transparentem Wypierdelac.„Nejsme nijak zvlášť politicky vyhraněné. Chceme žít ve svobodné demokratické zemi, tolerantní k odlišnostem, kde se dodržuje ústava,“ vysvětluje Kowalská. „Chci, aby se tady zkrátka žilo tak jako v Evropě!“ dodává rozohněně Anna. Rukou si hladí bílý respirátor, který jí koupily děti poté, co ji v televizním vysílání spatřily na demonstracích. Písmenka na plastových korálcích, jež tvoří její náhrdelník, dávají dohromady slovo „konstytucja“, tedy ústava.\n↗\n„Konstytucja!“ Foto Petra Dvořáková, DR\nMariiny děti prý demonstrace taktéž podporují, ale ve strachu z pandemie výhradně z okýnka auta. Jenže babičky se v dubnu rozhodly, že se bát zkrátka nebudou. Účastní se i veškerých „demonstrací mladých“: za práva žen, za práva LGBT menšiny, za klimatickou spravedlnost či proti fašistům. „Děláte vůbec něco jiného, než že pořád protestujete?“ ptám se. Kowalská šibalsky nadzvedne pravé obočí. „Pijeme víno,“ rozesměje se.Legendární Babička KáčaPrvní půlrok svého působení zůstávaly protestující seniorky nepovšimnuty. Maximálně jim vrstevníci spílali, že prý jim chtějí sebrat peníze, na něž jim díky sociálním programům PiS vznikl nárok. Respektovanými hvězdami se Polské babičky staly až poté, co vloni v srpnu zavítal na jejich čtvrteční demonstraci novinář a zpěvák Damian Maliszewski. Jeho video z demonstrace zhlédlo během čtyřiadvaceti hodin půl milionu lidí.Ještě mohutnější vlna slávy a lásky však Polské babičky zalila, když se jedna z nich, Katarzyna Augustynková, vydala letos v říjnu, ještě před vypuknutím masových protestů, na mši k uctění památky smolenské tragédie, tedy zřícení vládního letadla v roce 2010. Leteckému neštěstí z roku 2010 padl za oběť i Lech Kaczyński, tehdejší prezident a bratr Jarosława Kaczyńského, nejsilnějšího muže současného Polska.V souladu s taktickou zálibou vlády neustále připomínat, kolik toho v minulosti Poláci protrpěli, se mše k uctění smolenské tragédie koná úplně každý měsíc. Kaczyński neváhá ze smrti svého bratra obvinit tu zahraniční síly, tu polskou opozici. Stejně tak se neštítí pojímat nadbytečné piety jako příležitost pro svou ublíženecko-útočnou propagandu.Augustynková se mu to ale v říjnu rozhodla překazit. Jelikož v tragédii zahynul taktéž její vzdálený příbuzný, podařilo se jí se na mši proplížit. „Půjdeš k soudu, člověče!“ zakřičela zblízka na dočista zkoprnělého Kaczyńského, když odcházel z kostela. V ruce třímala bílou růži, kterou si bere na všechny protesty proti fašistům.Scénu natočil novinář OKO.press Robert Kowalski. Video tentokrát zhlédlo osm milionů lidí. Když se Augustynková pokusila proplížit na mši o měsíc později, zadržela ji policie. A i to novinář Kowalski natočil.Z Katarzyny Augustynek, drobné ženy, za jejíž poznávací znamení platí růžová čepice a plátěná duhová taška, se tehdy stala Babička Káča, hrdinka a ikona varšavských protivládních protestů.Pět let zdvořilosti„Pěkná písnička, že?“ mrká na mě světlovlasá seniorka zachumlaná do černé roušky, zatímco si na čtvrteční demonstraci na náměstí Charlese de Gaulla podupává do naléhavého rytmu smyčců revoluční písně Tvoje vláda. S učebnicovým úsměvem čouhajícím zpod roušek se se seniorkou fotí mladé dívky s transparentem „Polské babičky s námi, my s Polskými babičkami“. Tak jako Polské babičky chodí na „demonstrace mladých“, mladí teď chodí na demonstrace Polských babiček.Prázdné náměstí obchází tanečním krokem i Iwonna Kowalská, na ústech roušku s nápisem „konstytucja“, v ruce megafon a duhový transparent zdobený unijními hvězdami, na němž stojí: „Polské babičky stojí za ústavou zdvořile od roku 2015. Naše vnučky v roce 2020 křičí.“\n↗\n„Polské babičky s námi, my s Polskými babičkami!“ Foto Petra Dvořáková, DR\n„Vždycky se nás ptají, zda nám nevadí, že jsou slogany současných protestů vulgarismy. Třeba Anna nikdy kleje, ale učím ji, že výrazy jako „jebat PiS“ je nutné do svého slovníku zahrnout. My jsme protestovaly zdvořile pět let. Bez výsledku. Mladí teď své emoce nemohli vyjádřit jinak. Jak jinak politikům vzkázat: hej, to by stačilo, táhněte!“ vysvětluje Kowalská svůj transparent.Polské babičky nicméně protestují poslušně a spořádaně dones. Jelikož na základě protikoronavirových opatření platí zákaz shromažďování více než pěti osob, vytvářejí v rámci demonstrací skupiny po pěti, jež od sebe pochodují vzdáleny několik metrů či dokonce na protilehlém chodníku. A je to právě spořádanost, co nakonec vedlo v jejich organizaci k rozkolu.„Já už s Polskými babičkami nechci mít nic společného, nechci být součástí žádné organizace. Ode dneška jsem sama, Polská babička Káča,“ vysvětluje sveřepě Augustynková, vskutku zabalená do duhové vlajky s nápisem „Polská babička Káča“. Hvězdu protestů jsem nalezla až několik desítek metrů daleko od ostatních demonstrantek v obklopení o dvě generace mladších fanoušků. V její těsné blízkosti postává vysoký světlovlasý dvacátník, jehož tvář již z protestů dobře znám. Ptám se, zda náhodou není Káčiným vnukem. „My všichni jsme vnuci a vnučky babičky Káči!“ zazpívá v odpovědi namísto něj mladá blondýnka. Augustynková souhlasí, prý má teď díky protestům nejméně pět tisíc vnoučat, která ji přijali, která ji milují.„Děkujeme ti, babičko, za to, že jsi!“ objímají ji členové protestního LGBT spolku Homokomando, načež jí předávají diplom a paži jí převazují duhovou páskou. Své lásce ke Káče dokonce přizpůsobují i protestní slogany. „Sundej uniformu a odpros babičku!“ skandují za poskakování na adresu policistů namísto tradičního „Sundej uniformu a odpros matku!“ Tvář Katarzyny Augustynkové se roztéká v široký láskyplný úsměv.Vydáváme se na nejpokojnější možný pochod ulicí Nový svět, rozzářené do žluta vánočním osvětlením a reklamami na Ferrero Rocher, rozděleni poslušně do skupinek po pěti. Augustynková spolu s mladým komandem pochoduje stovky metrů před ostatními demonstranty, zrovna ji zpovídá televizní novinářka.To policisté rozhodli, že přestanu být poslušná„Káča nedělá nic jiného, než že bojuje s policisty! Odmítá se nechat legitimovat, sprostě jim nadává, mlátí je kabelkou. My nebojujeme s policisty, bojujeme se systémem. Policisté zkrátka dostávají příkazy, které musejí poslouchat, nejsou v lehké situaci,“ vysvětluje rozčarovaně příčinu rozkolu s Augustynkovou Kowalská.„Já zkrátka nechci být součástí žádné formální organizace. Jediná organizace, které jsem se kdy stala členem, byla Solidarita,“ popisuje důvody k odchodu z Polských babiček nad kelímkem kávy na vlakovém nádraží Augustynková. Polské babičky se v listopadu staly oficiální organizací a Augustynková prý chová k veškerým formálním organizacím a partajím odpor.„Mám se strašně. Tolik problémů s policisty, s lidmi, s vládou! Zrovna dnes koupila polská státní petrochemická společnost Orlen mediální skupinu Polska Press, pod níž spadají stovky malých médií. Naděje? Tak té mi mnoho nezbývá. V Polsku je čím dál hůř,“ lamentuje. Má novou čepici, stále růžovou, avšak zkrášlenou blesky, symboly protestního hnutí.Bylo zatraceně těžké ji k rozhovoru uhnat. Pořád protestuje. Každou neděli předčítá s přáteli před prezidentským palácem preambuli ústavy — prý je to nádherný text. Téměř každý den demonstruje před sídlem polské veřejnoprávní — respektive státní — televize TVP, protože svým lhaním přispěla k loňské vraždě opozičního gdaňského starosty Pawla Adamowicze. Jindy se Augustynková se svým gay kamarádem snaží kolemjdoucím vysvětlit, jakým těžkostem jsou příslušníci LGBT menšiny v Polsku vystaveni. A kromě toho běhá po soudech. „Zažalovala jsem za posledních pět let asi dvacet policistů, většinou za to, že se mě násilím snažili zabránit v demonstrování. Soud skoro vždycky vyhraju,“ chlubí se.    „A teď konečně bojují s policisty i mladí!“ provolává s jiskrami nadšení v očích, načež přiznává, že boj s policisty pro ni představuje zdroj vzrušení, pročež se za ni ve sporu s Polskými babičkami nejhlasitěji staví anarchistické kolektivy.„Ne já, to policisté svým jednáním rozhodli o tom, že přestanu být poslušná a hodná dívka,“ vypráví Augustynková a při vyslovování spojení „poslušná a hodná dívka“ již poněkolikáté teatrálně zatrylkuje. Nemluví však o policejní represi, s níž se potýkají současné protesty, ale o svých vzpomínkách na osmdesátá léta v komunistickém Polsku.\n↗\n„Zažalovala jsem za posledních pět let asi dvacet policistů, většinou za to, že se mě násilím snažili zabránit v demonstrování. Soud skoro vždycky vyhraju,“ chlubí se Augustynková. Foto Petra Dvořáková, DR\nMatka Augustynkové byla slepá. Za socialismu ji proto Augustynková doprovázela na mše do varšavského kostela sv. Martina, který se slepými věřícími počítal. Jednoho dne je však na cestě z kostela zmlátili policisté. Věřící si spletli s disidenty, kteří měli v podzemí kostela tajnou schůzku. Zkušenost s obušky Augustynkovou tenkrát přiměla, aby se zapojila do odboje.Po pádu komunismu však aktivismus pověsila na hřebík. „Prostě jsem jen bojovala o lepší život. Třikrát jsem měnila svou práci… Polsko nikdy nebude jako Nizozemsko nebo Německo. Ale před rokem 2015 to byla normální země. A já chci svou normální zemi zpátky. Chci, abychom se vrátili před rok 2015!“ zanaříká.Poslední šanceAč teď Polské babičky Iwonnu Kowalskou a Katarzynu Augustynkovou rozděluje zbytečný svár, mají toho spoustu společného. Lásku k ústavě a mladým lidem. Rozčarování ze zdánlivě rychlého rozpadu svobody, na nějž si Polsko zadělávalo dlouho před nástupem PiS v roce 2015. „Překvapilo mě, jak moc je demokracie křehká. Je to naše chyba. Mysleli jsme si, že demokracie tu bude už navždy. Soustředili jsme se na práci, na to, aby naše děti měli všechno to, co my jsme neměli: telefon, kreditku, auto…“ přemýšlí nahlas Kowalská, která za komunismu pracovala pro disidentské vydavatelství Nowa. Po pádu komunismu založila firmu a až doposud „dřela jako šílená“.„Nezbývá nám, než pracovat se svými vnuky a naučit je, že za demokracii je třeba bojovat,“ uzavírá. A dokud nebudou připraveni její vnuci, bude dál trávit svou penzi v ulicích — stejně jako Augustynková: „Nemůžeme dovolit, aby se PiS u moci udrželo další tři roky. To by naši zem zničilo. Teď je naše poslední šance!“",
  "datum": "Svět → Reportáž17. prosince 2020 v 8.21"
},
{
  "url": "https://denikreferendum.cz/clanek/32089-liou-siaopo-charta-08-a-si-tinpchingovo-mysleni-pro-novou-eru",
  "name": "Liou Siao-po, Charta 08 a Si Ťin-pchingovo myšlení pro novou éru",
  "perex": "Před deseti lety dostal Nobelovu cenu míru Liou Siao-po, spoluautor Charty 08. Dokument, který je v Číně zakázaný, výstižně pojmenovává čínskou situaci a stojí za přečtení i kvůli pochopení dnešní stranické politiky.",
  "text": "↗\nCharta 08, na jejímž vzniku se Liou Siao-po podílel, představuje autentický pohled vzdělaných Číňanů na problémy, s nimiž se jejich země musí vyrovnat, a navrhuje jejich řešení v duchu demokracie a lidských práv. Foto standnews.com\nV těchto dnech by (možná) vyšel na svobodu Liou Siao-po odsouzený 25. prosince 2009 na jedenáct let vězení za „podvracení státní moci“. Svobody se však nedočkal a ve vězení zemřel. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nLiou Siao-po byl vysokoškolský učitel, literární vědec, estetik a spisovatel, který se angažoval ve věci zlidštění čínského politického zřízení. Od 80. let minulého století publikoval kontroverzní studie o čínské kultuře a hlásil se k hodnotám emancipačního Májového hnutí čínských intelektuálů z počátku 20. století. V roce 1989 na sebe upozornil i mimo akademické a literární kruhy účastí v protestech na náměstí Tchien-an-men.Byl vězněn a po propuštění začal psát o problémech čínské společnosti, nějaký čas se mu dařilo publikovat doma na internetu a zejména v zahraničí. Spoluzakládal Nezávislé centrum PEN klubu, jehož byl několik let předsedou, a nakonec se podílel na vypracování Charty 08, dokumentu inspirovaného někdejší československou Chartou 77. V roce 2010 Liou Siao-po získal za svůj „dlouhý a nenásilný zápas za základní lidská práva v Číně“ Nobelovu cenu míru. Mezi těmi, kdo jej na toto ocenění nominovali, byla řada světových osobností, poslanci a senátoři z České republiky, čeští chartisté a prezident Václav Havel.Bojkotem lososů za novou politiku lidských právOficiální představitelé Čínské lidové republiky ostře kritizovali rozhodnutí Nobelova výboru a čínská vláda následně bojkotovala import norských lososů a přijala další restriktivní opatření v zahraničním obchodě s Norskem. Tento spor se podařilo urovnat až po šesti letech a jak ukazuje analýza Ivara Kolstada z roku 2016, stalo se tak za cenu řady ústupků v zahraničně politických postojích, které si ČLR na Norsku vynutila.Kolstad shrnuje výsledky svého výzkumu konstatováním, že „čínská vláda dokáže efektivně využívat ekonomické sankce k ovlivňování zahraničněpolitických postojů demokratických států, což potenciálně zmrazuje pokrok ve věci lidských práv ve světě.“ Od roku 2010 se nátlak a vydírání s cílem získat politické ústupky stalo běžným prostředkem svérázné čínské „ekonomické diplomacie“ a základní hodnoty lidských práv se Čínské lidové republice daří efektivně vyprázdnit a nahradit vlastním, údajně kulturně specifickým, pojetím.Charta 08 jako výstižné hodnocení stavu věcíCharta 08, na jejímž vzniku se Liou Siao-po podílel, je pozoruhodný dokument. Představuje autentický pohled vzdělaných Číňanů na problémy, s nimiž se jejich země musí vyrovnat, a navrhuje jejich řešení v duchu demokracie a lidských práv.Přistupuje k tomu s vědomím historického vývoje v Číně za posledních sto let, kdy se demokracie a úcta k životu a důstojnosti každého jednotlivého člověka staly neodmyslitelnou součástí čínského projektu modernizace. („Modernizace“ je ostatně i heslem komunistické strany, ta však individuální práva nahrazuje kolektivním právem nekonkrétního „lidu“, jehož jménem vykonává „demokratickou diktaturu“.) Výčet problémů a jednotlivé požadavky autorů Charty 08 překvapivě korespondují s tématy, kterými se dnes zabývá politické vedení Číny, pouze hodnoty jsou převrácené.Jako příklad lze zmínit požadavek Charty na ústavnost a vládu práva. Generální tajemník KS Číny Si Ťin-pching se také zaklíná ústavou — ne však proto, že zaručuje rovná práva a základní občanské svobody všem občanům ČLR, ale proto, že je v ní ustanovení o vedoucí úloze strany. A volání Charty 08 po spravedlivém právním řádu se v „Si Ťin-pchingově myšlení socialismu s čínskými rysy pro novou éru“ stalo „řízením státu podle zákona“, jehož základní podmínkou je soudnictví podléhající vedoucí úloze strany.Jako by stranický aparát pečlivě nastudoval, jak Charta 08 pojmenovává situaci a vyjadřuje přání lidí, aby se pak v reakci na to strana mohla pevně semknout k posílení svého výsadního postavení, přivlastnit si, co se přivlastnit dá, a ostatní umlčet a kriminalizovat. Překlad úplného znění Charty 08 zde.",
  "datum": "Svět → Komentář16. prosince 2020 v 16.53"
},
{
  "url": "https://denikreferendum.cz/clanek/32099-trumpovy-utoky-na-volby-sest-duvodu-proc-to-dela",
  "name": "Trumpovy útoky na volby: šest důvodů, proč to dělá",
  "perex": "Dosluhující prezident USA odmítá uznat porážku i po hlasování Sboru volitelů. Podle drtivé většiny pozorovatelů má už jen minimální šanci na úspěch. Přesto dál burcuje do boje. Z jakého důvodu? Zde šest odpovědí, které zaznívají nejčastěji.",
  "text": "↗\nMůže být za vším toliko Trumpovo zbytnělé ego? Foto Gage Skidmore, flickr.com\nJak už rozebráno detailně v analýze všech trumpistických útoků na letošní volby, ani za celý uplynulý měsíc se neobjevil jediný nezvratný důkaz, že byly prezidentské volby v USA nějak zfalšované. Dosluhující prezident Donald Trump to přesto stále tvrdí. K dispozici má jen výpovědi jednotlivců typu Mellissy Caronové, kteří přísahají, že byli svědky podvodů všeho druhu; xkrát zpochybněné studie o cinknutých volebních terminálech a dávno vyvrácené, leč stále se vracející virály: manipulativně podané záběry z bezpečnostních kamer či zavádějící stížnosti na sčítání hlasů bez pozorovatelského dohledu. \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nNavzdory tomu se Trump pořád označuje za vítěze a hlásá, že prezidentem zůstane. Jakou šanci má volby ještě zvrátit? Podle drtivé většiny pozorovatelů mizivou. Času mají trumpovci sice dost — teoreticky až do inaugurace 20. ledna. Museli by však předložit, a u soudů skutečně obhájit, důkaz opravdu kolosálního podvodu — takový, jaký od 3. listopadu marně hledají.\nAnalýza●Petr Jedlička\nTrumpovské žaloby na volby po měsíci: jedna velká blamáž\nJoe Biden byl zvolen prezidentem již také ve druhém stupni amerických voleb, to jest Sborem volitelů. Za nastupující hlavu státu ho uznal i starý republikánský establishment v čele s Mitchem McConnelem, šéfem republikánské senátní většiny. Dík tomu může Trump v podstatě zapomenout na zvrat na lednovém zasedání Kongresu bez zmiňovaného odhalení, tedy nějakou čistě politickou fintou.Nejvyšší soud USA zároveň minulý týden odmítl robustní trumpovskou žalobou podanou texaským generálním prokurátorem, přestože ta měla teoreticky potenciál ještě výsledek změnit. Soud tímto jasně ukázal, že i když je ovládán republikány, nebude zasahovat do voleb jen proto, že by mohl na základě poskytnuté záminky. Jaký to tedy má celé ještě smysl? Proč Trump ponouká svoje stoupence i právníky do desítek bitev, když ani za čtyřicet dní žádnou důležitou nevyhrál? \nO co šlo v texaské žalobě\nProč Trump napadá stále bez důkazů, a přitom v tak bezprecedentní míře, integritu voleb, když je zřejmé, jak destruktivní to může v USA být nejen pro důvěru v instituce, ale i pro soudržnost celé společnosti? Můžeme samozřejmě jen odhadovat; zde však šest zdůvodnění, na něž lze narazit v analýzách tématu v USA nejčastěji. Podle některých autorů platí přitom i dvě tři z uvedených možností zároveň.1) Trump upřímně věří, že má podporu většiny Američanů, zatímco elity usilují o jeho svržení Není mnoho pozorovatelů, kteří mají za to, že Trump myslí svá slova o „nejzmanipulovanějších volbách v historii“, „statisících ilegálních hlasů“ a tak dále upřímně. Jde o výrazně menšinový názor. Teoreticky je však opravdu možné, že tomu sám věří. Tedy alespoň obecně. Trump si stěžuje na volební manipulace soustavně od svého vstupu do politiky. Stěžoval si na ně i při republikánských primárkách v první fázi, když ještě nebyl jasným favoritem (rok 2015); stěžoval si na ně při mid-terms election v roce 2018. Za zmanipulované označil dokonce i prezidentské volby 2016, které vyhrál — tvrdil po nich, že nad Clintonovou zvítězil také na počet hlasů, jichž ve skutečnosti získala o tři miliony více jeho soupeřka.  Jako prezident nechal k domnělým podvodům ve volbách 2016 ustavit vyšetřovací komisi. Později byla bez výsledku práce zrušena. \nLze pokládat za vyloučené, že by Trump dospěl k upřímnému přesvědčení o zfalšování letošních voleb až na základě toho, co se událo při nich — jak ukazuje ostatně analýza jeho tweetů od Wall Street Journalu, o zmanipulovaných volbách psal i tentokrát už dávno před tím, než měl možnost posoudit první „důkazy“. Je ale možné, že je upřímně přesvědčen o soustavné snaze deep state — tedy neformální mocenské sítě propojující tradiční politický establishment, hlavní postavy masmédií, vedoucí kádry ve státní správě a finanční elity — bránit mu všemi prostředky, a třeba i volebními podvody, v prosazování té části jeho politiky, která se jim protiví; konkrétně v hospodářském neomerkantilismu, ve vyvazování USA z mezinárodních smluv i organizací a ve stahování amerických vojáků ze světa. \nKomentář●Petr Jedlička\nPozornost pro Georgii\nNa prosincovém mítinku v Georgii, kde Trump pomáhá republikánům v kampani před veledůležitými dodatkovými volbami, si prezident přímo stěžoval, že už čtyři roky čelí soustavné snaze „zvrátit vůli lidu, tedy výsledky voleb 2016“ — a že letošek je prý jen pokračováním. Nejeden mocný se stal v minulosti vězněm podobných představ o svém postavení v dějinách. V současnosti jsou navíc podobné typy utvrzovány ve své pravdě nejen nejbližším okolím, ale i statitisíci stoupenců na sociálních sítích či dokonce celými televizními stanicemi.Donald Trump ve svých povolebních výstupech prokazatelně záměrně klamal, když se snažil vzbudit dojem, že prodlužující se sčítání hlasů znamená, že někdo někde ještě dodatečně hlasuje, aby zvrátil výsledek. Na veřejných mítincích navíc soustavně práší a stále straší i nástupem socialistů a komunistů. Určitě tedy lze říci, že mu ohledně letošních voleb nejde o pravdu. Avšak v permanentní spiknutí proti své osobě možná opravu věří.2) Trump si chce udržet moc stůj co stůj, na vůli lidu mu nesejde. Vše od začátku plánovalNázor, že Trump je v jádru autokrat a že pokud nevyhraje, je schopen provést puč, nezastávali v USA před letošními volbami už jen radikální levičáci, ale objevoval se i v mainstreamu. Důvodem bylo především Trumpovo soustavné předvolevní ujišťování, že volby 2020 budou zfalšované, a odmítání závazku jejich výsledek uznat.V dnešní situaci je zajímavé se podívat na černé prognózy zpětně. Například NowThis News, což je zpravodajský kanál provozovaný zakladatelskou generací Huffington Postu, na konci října varoval: „Pokud se Donald Trump rozhodne ukrást volby, můžeme očekávat (…) že bude napadat proces sčítání hlasů a oddalovat proces certifikace, aby se všechno protáhlo až za hlasování Sboru volitelů 14. prosince (…) Takto může připravit Bidena o volitelskou většinu a nachystat si půdu pro to, aby o prezidentovi rozhodl až v lednu Kongres (…) Těsně po volbách můžeme čekat smršť žalob a administrativních stížností. Můžeme čekat ozbrojené trumpovce narušující sčítání hlasů přímo fyzicky. A Trump může i nařídit zásah federálních orgánů. Vyvolání chaosu, zpožďování sčítání hlasů a snaha znemožnit dokončení sčítání do 14. prosince, to vše posílí nedůvěru v legitimitu volby celkově. A v tuto chvíli přijde řada na ostatní republikány,“ hlásily NowThis News. A ještě dále: „Republikány ovládané parlamenty států jako Michigan, Wisconsin a Pensylvánie mohou ve vzniklé atmosféře prohlásit volby za plné podvodů a Trumpa za právoplatného vítěze, načež vyberou nové protrumpovské vzdorvolitele. Kongres tak dostane výsledky od dvou volitelských sborů (…) a bude sám rozhodovat, které volitele uzná a které ne. Republikánští zákonodárci pak udělají vše pro to, aby prezidentství zůstalo Trumpovi.“Naplnila se alespoň v obecných rysech příslušná očekávání? Ano i ne. Donald Trump a jeho tým skutečně využili desítky legálních i administrativních nástrojů, aby výsledek zpochybnili. Platí též, že se zjevně snažili natáhnout proces za 14. prosinec i že jednali s různými republikány o nominování vzdorvolitelů.Na druhé straně těžko hovořit o skutečném puči. Protrumpovští ozbrojenci ani federálové nakonec nijak výrazně nezasáhli, na žádnou vzpouru volitelů nedošlo a výkon Trumpova právnického týmu působí místy až groteskně. \nPokud si chtěl Trump prostě udržet moc stůj co stůj a postupoval od počátku dle plánu, pak nebyl věru dobře připraven. Možná nepočítal s bazální integritou institucí, jako je Senát, ministerstvo spravedlnosti či Nejvyšší soud. Možná si myslel, že jeho moc nad republikány je podstatně větší. Spíše to ale bylo s Trumpovými plány a motivací celé poněkud složitější.3) Trumpovi nejde už o letošní volby, ale o narativ pro další Tento výklad je v současnosti zřejmě nejrozšířenější: Trump ve skutečnosti moc dobře ví, že prohrál. Ví i to, že volby zfalšované nebyly. Pro své budoucí plány má však za výhodnější tvrdit, že se stal pravý opak.Donald Trump používá v celé své politické kariéře taktiku ostrého rozdělování společnosti. Připravuje se tím sice o vlídné zacházení ze strany mediálního mainstreamu a toleranci liberálů, zároveň ale získává plně loajální jádro stoupenců a v posledku i podporu těch, kdo se necítí reprezentováni jeho protivníky — sice ne nadšenou, ale přesto platnou.Tato taktika funguje zjevně i po volbách — podle výzkumu zadaného televizí Fox měsíc po listopadovém hlasování si osmašedesát procent republikánů upřímně myslí, že volby ve skutečnosti nevyhrál Biden, ale právě Trump. A jak efektivněji udržet další dva, respektive čtyři roky mobilizovaný elektorát než narativem o ukradeném vítězství?\nKomentář●Oto Novotný\nBylo nebylo. Jak Biden „ukradl“ Trumpovi vítězství\nVšimněme si: Trump se přes všechno, co dělá, tváří, že důvěru ve volby — a v americkou demokracii — nikoliv podlamuje, ale zachraňuje. A pravice mu to opět věří. Podle citovaného průzkumu Foxu je šestašedesát procent republikánů přesvědčeno, že kolotoč žalob, který Trump po volbách roztočil, ve skutečnosti demokracii posiluje.S takto připraveným publikem může Trump za dva roky mobilizovat k odplatě v mid-terms election. A v roce 2024 stačí oprášit znovu starý slogan: Make America Great Again.Je už lhostejné, zda bude kandidovat v příštích prezidentských volbách opět sám Trump (v roce 2024 mu bude již osmasedmdesát let!), nebo zda připraví podmínky pro svého koně. Pokud mezi republikány neklesne přesvědčení o zfalšovaných volbách alespoň pod čtyřicet procent, bude to Trump, kdo bude straně dále de facto šéfovat. 4) Trumpovi jde především o peníze; o to, jak situaci maximálně vytěžitDalší aktuálně populární mínění — Trump uvažuje v nastalé situaci především jako businessman. Zastánci tohoto zdůvodnění poukazují zejména na ohromné finanční sumy, které zasílají Trumpovi stoupenci na jeho „boj za spravedlnost“ — a jež Trump přesměrovává obratem na splácení dluhů své kampaně. Na začátku prosince měl takto vybráno už 207 milionů dolarů.\n↗\nDonald Trump odpaluje. Grafika Golf.com\nA nemusí jít přitom jen o tyto „rychlé“ peníze. O názory exprezidenta okradeného o volební vítězství bude přirozeně větší zájem, než o názory exprezidenta, který nezískal podporu na druhé funkční období. Trump je již dnes středobodem zájmu nově vyrostlých kanálů, jako je například OANN, médií ještě daleko patolízalštějších než Murdochovy Fox News nebo New York Post. A ani zájem o „ukradené volby“ samy jen tak neopadne. Určitě vyjde kniha, budou rozhovory pro televize, budou se točit reportáže, dokumenty… Toto všechno se dá dobře zpeněžit.Nebylo by ostatně ani moc šokující, kdyby si Trump nechal v budoucnu platit za podporu i od konkrétních republikánů. Dík jeho umění vystupovat mu chodí na mítinky stále davy lidí. Jeho vliv na členskou základnu je enormní. Celkem realisticky si lze dokonce představit, jak rozhoduje svými statusy na Twitteru tam nebo onde primárky. Zda bude příslušně honorován přímo v penězích, nebo v politice výhodné pro jeho podnikání, těžko dnes říci. Možná obojím.5) Trump myslí nejvíce na soudy, bojí se vězeníDonald Trump si táhne za sebou z života před politikou několik finančních i civilních kauz. Další přibyly během jeho minulé prezidentské kampaně. Po roce 2016 bylo vše uloženo k ledu, protože americký prezident má ve funkci imunitu — tento fakt mimochodem znemožnil i slavné Mullerovo vyšetřování. Odchodem z úřadu ovšem imunita končí. A zde může přijít vhod pomyslný politický štít. Je nesporně v Trumpově zájmu, aby zůstal dlouho co nejsilnější.Joe Biden před volbami slíbil, že Trumpa před soudy nepožene — že nechá vše na nezávislém posouzení generálního prokurátora. Ten je však v americkém systému zároveň ministrem spravedlnosti, a tedy členem vlády. Vášně by vzbudilo Trumpovo obvinění jistě i v případě, že by výsledek voleb standardně uznal. Pokud však bude popohnán před soudy v situaci, kdy se hlasitě staví do role oběti odstavené spiknutím mocenských elit, vyjdou jeho stoupenci stoprocentně do ulic. \nZpráva●Petr Jedlička\nUSA: volitelé odevzdali Bidenovi všech 306 hlasů, tento rok nikdo nezběhl\nBude chtít Bidenova vláda riskovat nové nepokoje, když nový prezident kandidoval se slibem sjednocovat? Takřka určitě ne. Možná dostane Trump od Bidena dokonce abolici… Jak připomenul nedávno tematický speciál Vice News, na Trumpa se chystá i několik státních návladních, pro něž dilema vlády neplatí. I řadoví prokurátoři v USA mají však tradičně ostych otevírat kauzy, které zavánějí politikou. Možná, že se tentokrát najde nějaká výjimka. Uvidíme. Na názoru, že se Trump staví svým povolebním postupem především do role potenciální oběti politického procesu, ale něco být může. 6) Za vším je Trumpovo ego, či jeho přesvědčení o potřebě bojovat vždy a všudeNe málo pozorovatelů americké politiky má za to, že Trump ve skutečnosti není nějaký velký politický talent, ale že je jen člověkem z showbusinessu, který vstoupil do politiky v pravý čas — ví, jak na lidi i média, ale sám jedná především impulzivně. Podle jedněch má přitom povahu dítěte, jež odmítá přiznat vlastní chyby a raději donekonečna trucuje. Podle jiných v něm zůstala výchova ve rváče, který se nikdy nespokojí s prohrou. Podle dalších je prostě egomaniak.Osobně beru podobná psychologizující vysvětlení v politice zpravidla s velkou rezervou — Trump není v šíření bludu o ukradených volbách ostatně zdaleka sám. Některé aspekty uvedeného zdůvodnění si ovšem pozornost zaslouží. Najdou se například situace, v nichž to vypadá, že Trump opravdu dětsky zkouší, kam až může zajít. A také i v těch nejbezvýchodnějších případech burcuje republikány, že musí za každou cenu bojovat.   Pro člověka, který i oficiálně vystupuje jako mistr světa ve všech disciplínách, musí být věru těžko stravitelné, když jej porazí o sedm milionů hlasů ve volbách někdo, komu se po celou kampaň přezdívá Sleepy, respektive Slow Joe. Pro psychologizující linku mohou hovořit i vzteklé výpady, jimiž Trump častuje na sociálních sítích každého významného republikána, když řekne k volbám nějako jen trochu jiného, než tvrdí Trumpův vlastní tábor. Otázka, jestli chtěl Donald Trump po letošních volbách převálcovat demokracii záměrně, či zda hrozilo dané nebezpečí jen jako vedlejší důsledek, zůstane na každý pád ještě nějaký čas bez odpovědi. O potenciální nebezpečnosti přitom těžko pochybovat. Jak velkou škodu zvládl Trump svým povolebním trucpodnikem reálně napáchat, uvidíme nejpozději za dva roky. Spíše ale už dřív.\nInu takový produkt nejvyspělejší demokracie světa, z níž si celý svět má brát příklad. Na prvním místě ČR, že? Jiří Vyleťal",
  "datum": "Svět → Štěstí z šesti18. prosince 2020 v 15.07"
},
{
  "url": "https://denikreferendum.cz/clanek/32097-babisuv-boj-s-korupci-jeste-vetsi-debakl-nez-jste-si-mysleli",
  "name": "Babišův boj s korupcí? Ještě větší debakl, než jste si mysleli",
  "perex": "Vláda nezvládla zkrotit korupci ani premiérův střet zájmů. Česká republika je podle Rady Evropy na úplně posledním dvaačtyřicátém místě. A nyní vláda přiznává, že do voleb už nestihne nic. Protikorupční opatření za ni řeší opozice.",
  "text": "↗\nAndrej Babiš s korupcí nebojoval, naopak se do značné míry stal jejím zosobněním. Česká republika je v zavádění protikorupčních opatření na posledním, dvaačtyřicátém místě mezi zeměmi hodnocenými Radou Evropy. Foto FB Andrej Babiš\nHnutí ANO se při svém vzniku prezentovalo jako protikorupční uskupení a občanům slibovalo, že zatočí s korupcí. Po sedmi letech vládnutí je však situace v zemi v oblasti protikorupční legislativy žalostná. Vláda, jejíž předseda je v trvalém střetu zájmů, svůj boj s korupcí nejspíš ukončí jen dlouhým seznamem nesplněných slibů.\nNikdy jsme se nebáli konfrontovat ty nejmocnější. Bez vás jsme ale zranitelní. Svou podporou určujete naši sílu!\n♥︎ Daruji\n×\nZároveň hned dva průzkumy od renomovaných agentur CVVM a IPSOS z minulého roku prokázaly, že korupce patří mezi problémy, jež české občany trápí nejvíce. Drtivá kritika přišla v tomto roce i od protikorupční skupiny Rady Evropy (GRECO), která vyhodnotila Českou republiku jako vůbec nejhorší v plnění protikorupčních opatření ze všech dvaačtyřiceti hodnocených zemí. \n↗\nPropast mezi Babišovou protikorupční rétorikou a realitou snad ani nemohla být hlubší. Repro DR\nProkrastinační plán boje s korupcíAkční plán boje proti korupci přijatý vládou minulé pondělí je nelichotivou vizitkou vládní nečinnosti. Z hlavních opatření, jejichž prosazení se rok od roku stále posouvá, se v něm píše například o návrhu zákona k regulaci lobbingu, který ve Sněmovně ležel víc než rok, nedořešená zůstává také ochrana oznamovatelů — whistleblowerů — či evidence skutečných majitelů.Vláda zdržení legislativního procesu u všech uvedených opatření ospravedlňuje pandemií, ovšem skutečnost se má jinak. Přípravu zákona o lobbingu Ministerstvo spravedlnosti dostalo za úkol již v únoru 2018. Návrh Ministerstva vnitra o ochraně oznamovatelů korupce navíc nesplňoval základní požadavky. Návrh skutečně chránící oznamovatele proto předložili až Piráti.\n↗\nPodle loňského průzkumu CVVM vnímá česká společnost korupci jako nejzávažnější problém. Repro DR\nSamostatnou kapitolou je pak návrh zákona o evidenci skutečných majitelů. Jeho přípravu provázela nejen vládní liknavost, obstrukce, ale i bezskrupulózní snaha propašovat do něj speciální výjimku, která měla sloužit k dalšímu krytí střetu zájmů premiéra Babiše. Výjimku se díky tlaku opozice sice nakonec podařilo vypustit, České republice ovšem stále hrozí sankce od Evropské unie kvůli dnes již jedenáctiměsíčnímu prodlení při implementaci směrnice, ze které zákon vychází.Kromě toho se ve zmiňovaném plánu zmiňuje také dokončení projektů e-Sbírka a e-Legislativa. Ani úkoly, které mají z hlediska boje proti korupci přispět k transparentnější tvorbě zákonů, vláda nezvládla. Na prosincové schůzi podvýboru pro digitalizaci justice zástupci ministerstva vnitra oznámili, že se znovu odkládají. Digitalizace tvorby zákonů a zvýšení transparentnosti legislativního procesu se tak odsouvá až na rok 2023.Co neumí vláda, musí vymyslet opoziceRozhodně se nedá říct, že by se za uplynulé volební období nepodařilo z protikorupční agendy prosadit vůbec nic. Naopak řadu opatření, která výrazně přispívají ke snížení korupčních rizik, se přijmout podařilo. Jen za ně nenese zásluhy vláda, ale opozice — zpravidla iniciativa Pirátské strany:Podařilo se prosadit klíčové opatření, které skoncovalo s výjimkami v registru smluv. Nově v něm musí smlouvy zveřejňovat státní podniky jako například ČEZ či České dráhy. Ve Sněmovně se také podařilo prosadit institut informačního příkazu, díky němuž je možné vymáhat dodržování zákona o svobodném přístupu k informacím.  Velkým úspěchem bylo dále prosazení pozměňovacích návrhů v souvislosti s evidencí skutečných majitelů, které do budoucna umožní přidělování dotací a veřejných zakázek pouze firmám se známým vlastníkem.\n↗\nZatímco ODS po určitou dobu vládla jako strana institucionalizované korupce, konglomerátu premiérova politického hnutí ANO a jeho koporace Agrofert se podařilo z částí státu učnit součást vlastního podnikání. Repro DR\nEvropská komise opakovaně potvrdila, že premiér Babiš ovládá holding Agrofert a je tak nadále ve střetu zájmů. Analytickému týmu Pirátů se navíc podařilo identifikovat celkem osmadvacet případů, kdy firmy z holdingu Agrofert pobíraly dotace určené pro malé a střední podniky. Z peněz daňových poplatníků tak firmy ovládané premiérem Babišem neoprávněně vytahaly přes dvacet miliard korun. Sečteno podtrženo: Vládě se korupci zcela evidentně zkrotit nedaří, naopak k ní aktivně přispívá.",
  "datum": "Domov → Komentář18. prosince 2020 v 10.23"
},
{
  "url": "https://denikreferendum.cz/clanek/32098-trpelivost-s-danovymi-raji-je-u-konce",
  "name": "Trpělivost s daňovými ráji je u konce",
  "perex": "Jelikož se Organizace pro hospodářskou spolupráci a rozvoj zjevně nedokáže vypořádat s daňovými ráji, je to úkol pro Evropskou unii. Nelze dále váhat, státy už nemohou dál benevolentně přenechávat miliardy korporacím.",
  "text": "↗\nTakové Nizozemsko každoročně své evropské sousedy připraví v přepočtu o deset miliard dolarů. Své formální sídlo v amsterdamském World Trade Center tu má i PPF nejbohatšího Čecha Petra Kellnera. Foto Dmitry Eliuseev, WmC \nSkutečně lidé doufali, že klub bohatých zemí, kterým Organizace pro hospodářskou spolupráci a rozvoj (OECD) je, bude schopen nabídnout světu řešení, jež by učinilo přítrž porušování daňových pravidel ze strany nadnárodních korporací? Sedm let poté, co obdržela mandát od zemí G20 — tedy dvaceti největších ekonomik světa — k tomu, aby důkladně překopala mezinárodní daňový systém, přišla nedávno Organizace pro hospodářskou spolupráci a rozvoj s řadou návrhů, jež jsou jednak složité a jednak neuspokojivé.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nNa začátku roku panoval optimistická atmosféra: poprvé v dějinách se země dohodly, že společnosti mají platit daně na základě toho, kde se nacházejí jejich zákazníci, továrny a zaměstnanci — tedy ne v daňových rájích, kde si pronajímají poštovní schránky. Na konci vyjednávání to však vypadá, že šlo o mnoho povyku pro nic.To není žádné překvapení. Organizace pro hospodářskou spolupráci a rozvoj se snažila legitimizovat své právo mluvit za všechny tím, že vytvořila takzvaný „inkluzivní rámec“, který zahrnuje i rozvojové země. Ze sto sedmatřiceti zemí sedících u jednacího stolu tu však vlivně mluvily pouze státy G7 — tedy domovské země hlavních nadnárodních korporací a jejich lobbistických týmů. Výsledkem je, že řešení navržená Organizace pro hospodářskou spolupráci a rozvoj omezí finanční toky do daňových rájů jen nepatrně. A ze skrovných nových zdrojů příjmů vytěží opět především bohaté země.Služby zápasí o holý životJde o řešení skandální a obzvlášť nepřijatelné v čase, kdy svět dusí koronavirová epidemie. Po desetiletích rozpočtových škrtů veřejné služby po celém světě zápasí o holý život. Přesto státy každoročně přicházejí o více než 427 miliard dolarů v daňových rájích. Plyne to ze zprávy o Stavu daňové spravedlnosti pro rok 2020, kterou vydal občanské organizace Síť daňové spravedlnosti, Mezinárodní veřejné služby a Globální sdružení pro daňovou spravedlnost. Z odhadovaných ztrát na prostředcích, které každé jedné zemi způsobují daňové úniky korporací i jednotlivců, člověka až mrazí, zvlášť pokud si je promítne do důsledků pro sektor, jako je třeba zdravotnictví. Globálně daňové odklony představují 9,2 procenta výdajů na zdravotnictví a rovnají se platům čtyřiatřiceti milionů zdravotních sester. V rozvojových zemích je dopad ještě mnohem více zničující, jelikož tam manko způsobované daňovými úniky představuje celých 52,4 procenta výdajů na zdravotní péči. Například jen Británie přichází ročně téměř o čtyřicet miliard dolarů. V přepočtu na obyvatele je to totéž, jako by se každému Britovi ročně sebralo 607 dolarů. Zejména to představuje 18,72 procenta rozpočtu britského zdravotnictví, což by — pro představu — pokrylo platy zhruba 840 tisíc zdravotních sester v Británii.Minimální daňNejen nemocnice potřebují více financí. Potřebuje je i vzdělávací systém. Více financí potřebují živnosti a menší firmy stojící dnes na pokraji krachu. A někdo to všechno bude muset nakonec zaplatit. Proto je zcela nezbytné si prostředky z daňových rájů stáhnout. Jelikož Organizace pro hospodářskou spolupráci a rozvoj toho evidentně není schopna, je načase, aby se rozhoupala k akci Evropská unie. A to tak, že zavede paušální minimální zdanění korporátních zisků. V Nezávislé komisi pro mezinárodní reformu korporátního danění (ICRICT) — jsem její členkou spolu mimo jiné s Josephem Stiglitzem, Thomasem Pikettym či Gabrielem Zucmanem — jsme vypočítali, že by takováto sazba měla činit přinejmenším pětadvacet procent. Dokonce i zvolený příští prezident Spojených států Joseph Biden pokládá jednadvacet procent za globální minimum. Bránit nižší daňovou sazbu — 12,5 procent, jak požadují některé státy — by ve skutečnosti jen přiživilo takzvaný „závod ke dnu“ (Race to the bottom) v korporátním danění. A to by vedlo jen k dalšímu propadu ve výnosech.Samozřejmě se silným odporem proti uvedeným opatřením se lze setkat i v Evropské unii samé, a to z prostého důvodu: pokud budeme prstem ukazovat na malé ostrůvky v Karibiku, snadno zapomeneme, že své daňové ráje má i Evropa. Odcházející Británie, spolu s její sítí zaoceánských teritorií a závislých území — o nichž se často hovoří jako o její „pavučině“ — zodpovídá podle zprávy o Stavu daňové spravedlnosti za devětadvacet procent z oněch 245 miliard, o které svět každoročně kvůli korporátním daňovým únikům přichází. A uvnitř Evropské unie nalezneme další příklady. Takové Nizozemsko každoročně své evropské sousedy připraví v přepočtu o deset miliard dolarů. A není v tom samo: totéž dělá Lucembursko, Irsko, Kypr či Malta.Mocná zbraňUvedená skupina států blokuje už řadu let nutné reformy, přičemž zneužívají institutu jednomyslného rozhodnutí, jež daňová politika vyžaduje. Předsedkyně Evropské komise Ursula von der Leyenová však má v rukou mocnou zbraň, s jejíž pomocí se lze pohnout vpřed. Článek 116 Smlouvy o fungování Evropské unie garantuje obranu před narušováním férových podmínek hospodářské soutěže na vnitřním trhu. Popsané daňové dumpingy jej porušují. A to skýtá prostor požadavek jednomyslnosti obejít a konečně učinit přítrž plundrování finančních zdrojů ze strany některých členských států.Von der Leyenová má k takové iniciativě politickou moc a mělo by ji v ní podpořit Německo. Právě na ně mají popsané korporátní daňové úniky nejhorší dopady. Iniciativa ze strany Komise by byla optimální i proto, že by měla globální dopad, jelikož pro nadnárodní korporace představuje Evropa klíčový trh. Nestane-li se tak, mohly by dát věci do pohybu společně Francie, Německo, Španělsko, Itálie a další země, a to díky mechanismu posílené spolupráce, kterou může zavést skupina alespoň sedmi států. To už v minulosti umožnilo například vznik Úřadu evropského veřejného žalobce.Druhá vlna koronaviru sráží celou Evropu do kolen. Navíc hrozí, že brexit dá vzniknout ještě mocnějšímu daňovému ráji v bezprostředním sousedství Evropské unie. Status quo je tak ještě méně přijatelný než doposud.Z anglického originálu Tax havens: patience is running out publikovaného časopise Social Europe Journal přeložil DAVID VICHNAR. Text vychází ve spolupráci se zastoupením nadace Friedrich-Ebert-Stiftung v České republice.",
  "datum": "Svět → Komentář18. prosince 2020 ve 12.55"
},
{
  "url": "https://denikreferendum.cz/clanek/32091-nejdulezitejsim-vysledkem-brexitu-jepotvrzeni-podstaty-eu",
  "name": "Nejdůležitějším výsledkem brexitu je potvrzení podstaty EU",
  "perex": "Brexit se Spojenému království nedaří. Proč? Počítal totiž s jinou Evropskou unií, než na kterou narazil. EU totiž není projektem založeným jen na mezivládní spolupráci, nýbrž projektem sdílené suverenity. Brexit to jen potvrdil.",
  "text": "↗\nBrzy po vyhlášení výsledků referenda se ukázalo, že nejdůležitějším výsledkem brexitu je jednota EU. Situace, ve které se nyní Spojené království nachází je také výsledkem toho, že mnoho britských politiků chápalo Evropskou unii mylně. Foto FB The World\nV průběhu posledních více než čtyř let, které uplynuly od referenda o brexitu, jsme mohli sledovat, co všechno brexit Spojenému království (UK) nepřinesl. Nepřinesl například méně byrokracie. Vláda Jejího Veličenstva bude k řešení následků brexitu muset navýšit počet úředníků. Nepřinesl ani lepší ekonomickou situaci. Naopak způsobil dlouhotrvající nejistotu, zda podniky jako například továrna firmy Nissan v Sunderlandu neukončí výrobu. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nA jak ukazuje stále probíhající vyjednávání o podmínkách budoucích obchodních vztahů mezi UK a EU, brexit neposílil ani suverenitu Spojeného království. Evropská unie má dnes jako mnohem větší ekonomika daleko komfortnější vyjednávací pozici a její, chcete-li, suverenita je tak daleko větší než suverenita Spojeného království.Čísla o velikosti ekonomik nebo stavu obchodní bilance dokazující nevýhodné postavení UK ve vztahu k EU byla samozřejmě známa vždy všem. V roce 2016 na ně poukazoval i sám tehdejší britský premiér David Cameron. Probíhající vyjednávání o obchodní dohodě dává dnes šanci znovu si připomenout, proč tato realita nebyla pro zastánce brexitu důležitá.Špatný odhadNedávný pokus premiéra Borise Johnsona vyjednávat v Berlíně nebo v Paříži zvlášť je sice v celkovém průběhu detail, dobře však ilustruje jednu důležitou úvahu. Projekt brexit totiž mohl vždy uspět jen za předpokladu, že EU nebude jednotná. Jednoduchou matematiku porovnávající velikost ekonomik lze pominout předpokládáme-li, že brexit způsobí rozklad EU a Spojené království nebude vyjednávat s jednotnou EU, ale jen s jednotlivými státy, nebo maximálně s různými skupinami států, například s V4.Brzy po vyhlášení výsledků referenda se — bohužel pro zastánce brexitu — naopak ukázalo, že nejdůležitějším výsledkem brexitu je jednota EU. Ta vydržela až do současnosti a nizozemský premiér Mark Rutte tak mohl Johnsonovi v reakci na jeho výše zmíněný návrh vzkázat, aby raději tvrdě pracoval doma v Londýně a soustředil se na rozhovory s hlavním vyjednavačem EU Michelem Barnierem.Situace, ve které se nyní Spojené království nachází není jen výsledkem bojů uvnitř Konzervativní strany nebo jen důsledkem snění o návratu do dob, kdy britské impérium dominovalo světu, ale také výsledkem toho, jakým způsobem mnoho britských politiků chápalo Evropskou unii. Z českého hlediska je potom důležité si uvědomit, že tito britští politici chápali EU stejně jako řada politiků českých.Sdílená suverenitaPokud si totiž někdo myslí, že to důležité na EU je jen mezivládní spolupráce, která nakonec může dobře fungovat bez Evropského parlamentu nebo jiných podobných „zbytečností“, které udržují v chodu jen „nikým nevolení úředníci“, aby odůvodnili svou vlastní existenci, je celkem jednoduché dojít nakonec k závěru, že pokud Británie tyto zbytné kulisy odmítne, prozřou nakonec i ostatní státy, jejichž vlády mezi sebou začnou vyjednávat o pravidlech budoucí spolupráce již bez „diktátu Bruselu“.Tento přístup dobře zhmotnil v roce 2016 komentátor Hospodářských novin Martin Ehl, když svůj článek o „eurorealistech“ (sic!) Orbánovi a Kaczynském uzavřel tím, že by „nebylo výhodné, aby Británie unii opustila, a začal tak pozvolný rozklad osmadvacítky.“ Politici a komentátoři, kteří s britskými konzervativci sdíleli představu „Evropy národních států“, tj. Evropu pouhé mezivládní spolupráce, se sice pokusili využít brexit k obhajobě své vize a hlásali, že brexit je reakcí na přílišnou integraci, kterou je třeba zastavit a „EU reformovat“, ale jejich manévr byl odsouzen k nezdaru. Postupně se naopak potvrdilo, že je to právě nadnárodní (nikoli pouze mezivládní) metoda spolupráce a sdílená suverenita, které zvyšují bezpečnost a prosperitu jednotlivých členských států. Brexit, který měl stvrdit nutnost návratu k pouhé spolupráci vlád, potvrdil přesný opak. Evropská unie se sice po brexitu mění, chcete-li reformuje, ovšem nikoli směrem k „Evropě silných národních států“, jak také předpokládal Martin Ehl, ale směrem k další integraci. Vidíme to dnes a denně nejen v reakci na probíhající pandemii.„Eurorealismus“Pro potřebu české diskuse o evropských otázkách tak lze v souvislosti s „hrdinským selháním“, jak brexit označil irský komentátor Fintan O’Toole, formulovat dvě poučení. Zaprvé lze konstatovat, že českým zastáncům „Evropy silných národních států“ se sice dlouhodobě daří prezentovat svůj přístup jako kompromis mezi propagátory czexitu a druhým údajným extrémem, který mají reprezentovat zastánci hlubší integrace, ve skutečnosti je však přístup těchto „eurorealistů“ jen variantou v zásadě euroskeptického přístupu, který nakonec v roce 2016 dovedl Davida Camerona až k vyhlášení referenda o vystoupení Spojeného království z EU.   Druhým zásadním poučením z dosavadního vývoje brexitu je to, že Evropská unie suverenitu členských států neohrožuje, ale naopak ji posiluje. Pokud by o obchodní dohodě se Spojeným královstvím vyjednávala samotná Česká republika, byla by zcela jistě v horší pozici, než ve které je dnes jako člen Evropské unie. Až tedy (snad) někdy povedeme opravdu zevrubnou debatu o budoucnosti EU, neměli bychom přemýšlet o tom, jak se ubránit „Bruselu“, ale naopak o tom, jaká podoba EU ještě více posílí postavení jejích členů v jistě složitém post-pandemickém světě.",
  "datum": "Svět → Komentář16. prosince 2020 v 13.10"
},
{
  "url": "https://denikreferendum.cz/clanek/32092-zabiti-ditete-armadou-neni-v-izraeli-nic-vyjimecneho-bohuzel",
  "name": "Zabití dítěte armádou není v Izraeli nic výjimečného. Bohužel",
  "perex": "Zastřelení neozbrojeného dítěte, jehož se 4. prosince dopustili izraelští vojáci, upozorňuje na soustavné a systémové násilí, v němž je palestinské obyvatelstvo nuceno žít. Bez účasti silných států se situace nezmění.",
  "text": "↗\nAli byl na demonstraci se svým Bratrem Bassalem, který byl během těchto protestů zraněný týden před tím. Sedmnáctiletý Bassal na mladšího bratra dohlížel a trval na tom, aby se Ali držel co nejdál od samotných střetů. I tak ale neštěstí nezabránil. Foto FB Middle East Eye\n„Proč jsem měl zůstat? Aby moje děti přišly o dětství stejně jako já?“ řekl mi Fadi jako jednu z prvních věcí, když jsme se potkali během jeho návštěvy v Ramallahu a já se ho zeptala, proč se odstěhoval do Evropy. Fadiho děti tak možná mají šanci změnit běh svého života. Třináctiletého Aliho se ale minulý týden, než ho v den jeho narozenin zastřelili izraelští vojáci, nikdo neptal. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVšude jinde by zabití dítěte vyvolalo vlnu reakcí a odsouzení. V Palestině, kde bylo za posledních jedenáct let izraelskými vojáky zabito přes osm set dětí, se navzdory několika prohlášením vše zamete pod koberec. Speciální koordinátor OSN pro blízký východ čin na twitteru odsoudil jako příšerný a volá po okamžitém vyšetřování, prezident Abbas vydal prohlášení s tím, že jde o hrozný zločin, a EU žádá vyšetření. Nic dál se ovšem neděje.Celý incident se odehrál na demonstraci severně od Ramallahu ve vesnici Al-Mughayer. Palestinská vesnice, kde žije asi tři a půl tisíce lidí, se nachází v blízkosti nelegálních izraelských osad a vojenských zón. Každý týden se tam odehrávají demonstrace a střety s osadníky jsou na každodenním pořádku. Situace se ještě zhoršila, když Izrael oznámil výstavbu nové osady v přímé blízkosti vesnice. A to i přes dohody s Bahrajnem a Spojenými Arabskými Emiráty, které byly podmíněné právě zastavením anexe palestinských území. Co ale jiného je výstavba nových osad, když ne postupná anexe?OsadníciSamotná vesnice se zčásti nachází v takzvané zóně B, kde také bydlí většina jejího obyvatelstva, zčásti v takzvané zóně C, která podléhá izraelské samosprávě, jež podle údajů obyvatel vesnice zkonfiskovala přes sedmdesát pět procent půdy k výstavbě osad a vojenských základen. A to je i důvodem svárů mezi Palestinci a osadníky. Ali byl střelen do břicha ostrou municí, a to i přesto, že jsou izraelští vojáci během demonstrací povinováni používat gumové projektily. Izraelská armáda toto ovšem popírá. Svým zraněním pak třináctiletý Ali podlehl v nemocnici několik hodin po incidentu. Podle svědků propukly střety mezi Palestinci a izraelskými vojáky i přes to, že Palestinci byli daleko od osad a Ali stál ještě dál. Čtyři další lidé byli zraněni a ošetřeni na místě. Ali byl na demonstraci se svým Bratrem Bassalem, který byl během těchto protestů zraněný týden před tím. Sedmnáctiletý Bassal na mladšího bratra dohlížel a trval na tom, aby se Ali držel co nejdál od samotných střetů. I tak ale neštěstí nezabránil. Kamarádi pak podle MEE vypověděli, že pár minut před tím, než byl Ali postřelený, řekl „Nemyslím si, že budu terčem vojáků, protože jsem jenom malé dítě.“ Pro rodinu to přitom není první ztráta dítěte. Jejich první syn zemřel před deseti lety na rakovinu.Děti ve všech částech světa, a nikoli pouze v Palestině, podléhají speciální ochraně. I přesto jsme ale na okupovaných palestinských územích svědky jejich častého zatýkání, a to i mladších dvanácti let. Výjimkou není ani to, že je dítě izraelskými vojáky zraněno tak, že buď přijde o život nebo má trvalé následky. Zabití dítěte je samozřejmě největší tragédií, která může rodinu postihnout. Nicméně zatknutí či zranění je reálnou hrozbou pro téměř jakéhokoli Palestince včetně dětí. Způsobuje traumata, která si pak společnost s sebou nese dlouhodobě.Trvalá absurditaAž groteskní událostí ukazující absurditu celé situace pak bylo loňské předvolání čtyřletého dítěte na policejní stanici v Jeruzalémě. Podle izraelských vojáků čtyřletý Mohammad házel kameny, podle rodiny si pouze hrál na ulici a žádné kameny na vojáky neházel. Incident se odehrál v Jeruzalémské čtvrti Al-Isawíja, která v rámci města patří mezi nejohroženější. Její obyvatelé čelí policejním zásahům každý den a vloni zde byl zastřelený dvacetiletý Mohammad Obeid, u kterého izraelská policie později prohlásila, že nebyl pro vojáky nebezpečím.Al Isawíja patří mezi extrémně ohrožené čtvrti, kde je člověk často svědkem zatýkání i dětí mladších dvanácti let, mnohé z nich při tom i utrpí zranění. Tento problém je ale běžný i v dalších palestinských územích. Jak uvádí izraelská organizace B’tselem a mezinárodní organizace DCI, Izraelské úřady každoročně zatknou až stovky dětí. Ať už v Jeruzalémě, na Západním břehu Jordánu nebo v Izraeli.Důležité je také podotknout, že děti zatčené na Západním břehu Jordánu na rozdíl od osadníků nebo dětí osadníků, kteří žijí na Západním břehu Jordánu, podléhají vojenským soudům. Zatýkání dětí se ale neodehrává bez násilí a často je jim odebráno i právo vidět rodiče či obrátit se na právníka. Nehledě na to, že během převozu mají většinou zavázané oči a spoutané ruce a, jak uvádějí i jedny z nejčtenějších izraelských novin Ynet, neobejde se to často ani bez bití.Rodina Aliho, který byl zabit minulý týden, netrpí pouze strašlivou ztrátou syna. Jejich život je velmi ztížený už tím, že většina jejich pozemků byla zkonfiskovaná izraelskými úřady a další část půdy je těžko dostupná kvůli přítomnosti a agresivitě osadníků. Ta je pak zejména na severu Západního břehu Jordánu a kolem Hebronu závažným problémem pro veškeré místní palestinské obyvatelstvo.I přesto, že se útoky opakují a často i stupňují, málokdy dojde k šetření a už vůbec k nějaké mezinárodní reakci, jakou by například byl zákaz vstupu násilných osadníků na území EU. „Házení kamenů Palestinci“ je na druhou stranu často odsuzované, neboť je nazírané mimo širší kontext. Vstup do EU je pak pro Palestince velice náročný — potřebují zvací dopis a víza téměř kamkoli, kam chtějí jet, v některých případech dokonce i povolení ze strany Izraele.Trvalé násilíZabití dítěte je jistě nejhorším zločinem, který se ve vesnici Al-Mughayer udál, nicméně terčem agresivních osadníků byla již dříve. Mezi jejich zločiny patřilo například podpálení mešity a její popsání nenávistnými hesly. Podle deníku Haaretz ale žádné vyšetřování neproběhlo, a to i přes to, že se tyto rasistické zločiny opakují pravidelně. Navzdory tomu, že případ zabití Aliho izraelská policie přislíbila vyšetřit, vidí palestinská samospráva a některé izraelské i mezinárodní organizace pro lidská práva činnost izraelské justice jako nedostatečnou. Palestincům se spravedlivého šetření dostane jen málokdy, to navíc zpravidla končí očištěním činů izraelské armády, jak to bylo i v případě, kdy policie vystřelila devítiletému palestinskému dítěti oko.Právě proto, že izraelské soudy často očistí i takové činy, jako je zabití nebo postřelení dítěte, uvažuje nyní Palestinská samospráva o zapojení mezinárodního trestního soudu a o otevření řízení proti samotnému Izraeli.\nDíky za tento článek, který se takříkajíc \"rouhá proti duchu českého mediálního mainstreamu\". Je jedním z těch článků na DR, které mě stále motivují k tomu, abych reflektoval na výzvu k podpoře. A to navzdory převážně diletantských a tendenčních článků, které se tu objevují na jiná témata (energetika...).Leading Saudi Women's Rights Activist Sentenced to 6 Years in PrisonTohle je sice odjinud, ale podstata je stejná. Naši \"VIP obhájci lidských práv budou mlčet, protože tady se ozvat, se jaksi nehodí... Přesně v duchu nejhorších havlovských tradic...https://www.haaretz.com/middle-east-news/leading-saudi-women-s-rights-activist-sentenced-to-nearly-6-years-in-prison-1.9404624?",
  "datum": "Svět → Komentář16. prosince 2020 v 13.10"
},
{
  "url": "https://denikreferendum.cz/clanek/32158-pohrebni-nalada",
  "name": "Pohřební nálada",
  "perex": "Poslední předseda exilové České strany sociálně demokratické v komentáři pro DR nevěští své straně příznivou budoucnost: buď rychle najde kuráž zcela změnit svou cestu, anebo opustí parlamentní politiku.",
  "text": "↗\nSociální demokracie se stala slibotechnou podobnou všem ostatním stranám, její ruce jsou zaměstnány hromaděním moci a profitu, ale voličům nepřinášejí nic nového. Foto FB Jan Hamáček\nSociální demokracie je vládní stranou na ústupu. Má sice v rukou stále ještě několik vládních křesel a její ministři se občas nechají něčím významnějším slyšet, voliči ale o tuto kdysi silnou politickou stranu projevují stále větší nezájem. Schyluje se k funusu.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPrincipál Hamáček stále ještě povzbuzuje svými samomluvami v stranickém bulletinu, někteří ministři se vyjadřují k aktuálním otázkám, ale voličstvo už nerezonuje a straníci jsou těmi třesky plesky už unaveni. Hranice neúprosné volební šibenice se rychle blíží. Ale koryta jsou ještě plná a limuzíny dobře udržovány.Proč se to stalo? Mimo zdi Lidového domu je to každému jasné. Ulakomili jsme se na prebendy, jdeme za svými výhodami, zaměřili jsme se na mocenské pozice a zapomněli jsme, že volič chce ideu, něco přitažlivého, co ještě v této vystrašené době strhne a povzbudí. Nechali jsme se opít Zimolovou limonádou o „košili, která je bližší než kabát“, oháníme se dvě stě let starým heslem buržoazie, že naším zájmem je „žít a nechat žít“ a poteče-li nám do bot, prodáme Liďák za miliardy a dožijeme na troskách v luxusu a spokojenosti. Amen.Už i ti „oprsklí“ nádražní vrabci cvrlikají o tom, že nám to nadrobila trojice Babiš-Zeman-Hamáček, kteří se dali dohromady a vedou naši politiku od deseti k pěti. Nebo přesněji: od pluralitní demokracie k autoritativní samovládě. Hamáčkův úsměv ještě utišuje svědomí věřících, ale nic nemůže překrýt tu propast, do které se strana řítí. V záři vládních reflektorů a na sedadlech vládních limuzín jedeme s úsměvem vstříc svému politickému nebytí.Sociální demokracie byla silnou, přítažlivou stranou tehdy, když její program strhával masy k zápasu o lidskou důstojnost, o lepší životní úroveň, o sociální a občanská práva, za ideje demokracie, spravedlnosti a solidarity. Od Zemanova předsednictví to je strana slibující udržení stavu, který veřejnost spíše straší. Sociální demokracie nemá nic nového, co veřejnosti nabídnout. Co by vrátilo člověku jistotu, zbavilo ho strachu z odcizené, zmanipulované politiky, ze spárů systémů a metafabrik, ze zajetí profitu, prosperity a nezřízeného konzumu. Stala se slibotechnou podobnou všem ostatním stranám, její ruce jsou zaměstnány hromaděním moci a profitu, ale voličům nepřinášejí nic nového.S nástupem politického a zájmového uskupení ANO se politická scéna naší země změnila. Populistické sliby svedly celou řadu voličstva pod prapor jejího vůdce, oligarchy Babiše. Demokratickým stranám nastal odliv voličstva, což postihlo i sociální demokracii.Na změněnou situaci musela strana reagovat nejen novým vedením, změnou struktury vrcholných orgánů, ale také jinou politickou taktikou. Ta ji vedla ke koaliční spolupráci s hnutím ANO a do dnešní situace. Postavilo jí to do svízelné pozice. Uzavřela koaliční vládu s oligarchou, který se chystal vládnout státu jako „šéf“ podniku. I vinou vlivu Miloše Zemana se vede Babišově snaze soustředit ve svých rukou na úkor demokratického parlamentu víc kompetencí, než by mu dávaly demokratické zvyklosti a ústava.Závazek sociální demokracie bránit demokracii jako jedinou formu, v níž je možné uskutečňovat stále plnější sociální spravedlnost, se tím dostával do svízelné pozice. Mne to vedlo k tomu, že jsem před takovou cestou varoval, ale do domácí politiky už nezasahoval.Do omrzení však opakuji a budu stále připomínat: znovu se otevřela cesta těm, kteří chtějí řídit stát a společnost autoritativním způsobem, obcházet demokratické instituce, vytvářet manipulací veřejné mínění, které je tlačeno do duševního přízemnosti senzacemi, skandály, bludnými předsudky, poplašnými informacemi. Těmi má být vytlačeno z vědomí veřejnosti to podstatné, co se dnes děje: že se znovu podemílají pilíře pluralitní demokracie a solidarita mezi občany zajišťující soudržnost národa i státu.Znovu ožívají strachy, averze, fóbie rasové, sociální, názorové. Využívá se dokonce i náboženského motivu hlásáním bludu „co muslim, to terorista“, a tím se vyvolává odpor k poskytnutí pomoci lidem bez domova, ohrožovaným násilím ve své vlasti a hledajícím pomoc u národů, které dosáhly rozkvětu a vysoké životní úrovně.Cílem sociální demokracie by mělo být uskutečnit stav, v němž člověk, voliči, respektive jejich svobodně zvolená reprezentace budou řídit náš svět a osudy nejen dle principů zvyšované produktivity a konzumu, ale také podle lidských potřeb, přání a tužeb. Nejen podle technicky dokonalých modelů, ale také podle hlasu našich hlav a srdcí.I naše česká sociální demokracie stojí na popsaných zásadách. Ale její politika je dnes nezřetelná. Má-li se znovu stát vlivnou demokratickou stranou podporovanou početným voličstvem, musí lidem poskytnout perspektivu, která dá naději a zbaví je strachu a nejistot. Perspektivu, která svou konkrétností a odvahou strhne, která se soustřeďuje nejen ke každodenním potřebám, tomu hmatatelnému a konzumovatelnému, ale také k hodnotám přesahujícím dnešek a mířícím do budoucnosti. Svoboda, demokracie, právo a ohled k druhým, touha být celými lidmi, a nikoli jen úspěšnými výrobci a spokojenými konzumenty řízenými sobectvím mocných a neosobními silami a mechanismy. Tyto hodnoty musí v politice sociální demokracie nabýt větší váhy. Naší sociální demokracii dnes zkrátka chybí kuráž, s níž by dovedla otevřít perspektivu nového, lidštějšího světa. Da capo al fine… Opakovat až do konce… Pomůže-li to ještě.\nNaprosto sympatická analýza současného stavu společnosti; ovšem- za prvé, není možno rozpoznat nic, na základě čeho by byly reálné vyhlídky na to, že s nějakou novou, svěží ideou může přijít právě sociální demokracie- za druhé je zde jeden hodně klíčový rozpor, kdy K. Hrubý na jedné straně prosazuje nutnost odvratu od plochého konzumismu, ale na straně druhé chce novou ideu orientovat \"podle lidských potřeb, přání a tužeb\" - jenže holým faktem je, že naprostá většina lidu si v prvé řadě přeje právě konzum- za třetí, Hrubého (o sobě zcela správné) téze o nových hodnotách (\"svoboda, demokracie, právo a ohled k druhým, touha být celými lidmi, a nikoli jen úspěšnými výrobci a spokojenými konzumenty řízenými sobectvím mocných a neosobními silami a mechanismy\") - to daleko spíše připomíná program reformních komunistů z roku osmašedesátého, nežli program klasické sociální demokracie.Pokud by tedy současná sociální demokracie skutečně měla být schopna stát se nositelkou opravdu všeobsáhle humánní ideje, musela by přestat být partají pouze sociální, a musela by se stát stranou ideovou, ve výše zmíněném smyslu. Ale není vidět naprosto nic, co by u současné sociální demokracie mohlo skýtat takovouto vyhlídku.\"... holým faktem je, že naprostá většina lidu si v prvé řadě přeje právě konzum.\"Ano, už Marx podřizoval všechno ostatní v prvé řadě ekonomickému hledisku.Pane Nusharte, to takhle v žádném případě není pravda. To je naprosto vulgarizovaný výklad Marxe - který do nás sice byl vtloukán ideology minulého režimu, ale proto není o nic pravdivější.Myslíte - není to pravda u klasického marxismu, nebo u postmarxismu? Není to pravda u \"mladého Marxe\"?Není to pravda u žádného autentického marxismu, pane Nusharte.O \"autentickém marxismu\" jsem zatím nic neslyšel. Čím se vyznačuje?Inu, on to musel těm reformním komunistům šedesátých let někdo vymyslet :-) Právě z hlediska vize budoucnosti toho přinesli zatraceně málo -- a není divu, měli dost starostí s nápravou přítomnosti. Jinak, ono to zní jako hrozná fráze, protože jde, pokud se bere vážně, o neobyčejně obtížnou věc -- ale ony se ty tužby, přání a potřeby musí osvobodit,  aby k něčemu byly. S přáním , aby sousedovi chcípla koza a abych měl dražší auťák než on se dá docela dobře orientovat ta stávající společnost, ale kupodivu ani v ní to není v těch lidských tužbách to nejdůležitější, nakonec i miss America obvykle hovoří o tom, jak by si přála světový mír.Víte, kolik by toho musel pan Poláček napsat, aby Vám vysvětlil všechno, o čem jste nic neslyšel. Mějte s ním trochu soucit.Ale s tím autentickým marxismem je to docela jednoduché. To je vlastně každá větev marxistického myšlení, která ví, že jde o osvobození lidí a zrušení soukromého vlastnictví je pouhý prostředkem tohoto  osvobození, nikoli cílem. A která myslí samostatně a nikoli v navyklých frázích. Autentickým marxistou je právě tak komunista Kosík, Ernst Fischer a Lukács do své emigrace do stalinistického Sovětského svazu, jako Marcuse, Horkheimer nebo Záviš Kalandra. A abych Vás ušetřil spekulací o tak složitých problémech, to Vaše tvrzení není pravda u Marxe (mladého, staré i středního), u Engelse, Rozy Luxemburgové ani u Lenina. A pokud jste některé z těch jmen neslyšel, zkuste to s wikipedií.Říkáte, pane Profante, že autentickým marxismem jekaždá větev marxistického myšlení, která ví, že jde o osvobození lidí, přičemž zrušení soukromého vlastnictví je pouhým prostředkem tohoto osvobození, nikoli cílem. Dovolte mi položit tři otázky.1. Co konkrétně znamená \"osvobození lidí\"? (Budete mluvit o \"odcizení\"?)2. Od čeho (od koho) mají být osvobozeni? (Myslím, že od útlaku.) 3. Je možné osvobodit někoho proti jeho vlastní vůli?nebudu mluvit o odcizení. To  slovo je pro Vás zbytečně komplikované a mátlo by Vás. Ale na jasnou otázku Vám dám  jasnou odpověď: Ne, nemůžete nikoho osvobodit proti jeho vůli a dokonce ani tehdy, když se jen nechce o své osvobození sám zasazovat. Ale lze odbourávat represivní podmínky, které lidi v v té nepotřebě svobody udržují. Strýček Tom, hrdý na to, že je \"dobrý negr\" a jeho bílí pánové si ho váží a adolescentka, která pohrdala svou novou paní, protože na ni neuměla vzít bič -- to jsou, bohužel, podle podle všeho nejrealističtější motivy slavní knihy Beecher-Stoweové. A vidíte, nejsou to ty \"přirozené kořeny\", ke kterým by se dnes hlásili Afro-Američané z Black lives matter. A dokonce jsem slyšel, že i v zapadlých moravských víská se už ženy, které by bití považovaly za projev zájmu ze strany partnerů, vyskytují už jen sporadicky.",
  "datum": "Domov → Komentář7. ledna 2021 v 11.51"
},
{
  "url": "https://denikreferendum.cz/clanek/32159-utok-na-kapitol-z-paralelniho-sveta",
  "name": "Útok na Kapitol z paralelního světa",
  "perex": "Útok Trumpových stoupenců na washingtonský Kapitol ukázal, jak blízko je od virtuálního chaosu a násilí k tomu skutečnému, jak velkou sílu má paralelní realita. A jak důležité je brát vážně příčiny frustrace z politického systému.",
  "text": "↗\nS érou Donalda Trumpa nebude možné snadno a jednoduše skoncovat. Foto FB Donald Trump\nSledovat záběry na protrumpovské protestující dobývající budovu washingtonského Kapitolu bylo pro mnohé šokující. Jak je něco takového vůbec možné v „kolébce demokracie“, ptá se asi leckdo. Násilné protesty s rasovým podtextem sice máme v čerstvé paměti, v tomto případě se ale chaos a násilí odehrávalo v samotném symbolickém centru politiky Spojených států, a to je přece jen něco jiného, nebo to tak alespoň působí.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nJisté je, že ačkoli se mnoho lidí nejen ve Spojených státech upřímně těší, až na vládu Donalda Trumpa bude moci šťastně zapomenout, tak jednoduché to v žádném případě nebude. To, co se odehrálo v budově Kapitolu, totiž není jeden náhodný incident, ale projev a důsledek něčeho hlubšího. Trumpovi se podařilo využít a vydatně přiživovat už existující a rozšířenou nedůvěru ve volební proces, nedůvěru v soudy a spravedlnost, v média. Vytvořil z tohoto základu jakési hnutí všeobecně frustrovaných, které tu zůstane i po jeho odchodu. Toto hnutí má hlubší kořeny než jen poslední prezidentské volby. Ale jeho hnacím motorem je dnes představa o ukradených volbách, o volebním podvodu, který Donalda Trumpa připravil o vítězství. Toto přesvědčení o vlastním volebním vítězství, o které ho připravil ďábelský podvod jeho nepřátel, opakoval Trump dokonce i v projevu, kterým se obracel ke svým stoupencům v Kapitolu a vyzýval je k ukončení násilí. To je na celé věci asi to nejvíc šokující. Je to jako hasit požár rozléváním benzínu.\nZpráva●Petr Jedlička\nTrumpovi stoupenci šokovali útokem na Kapitol, pět mrtvých\nPředstava obrovského volebního podvodu, která není ničím konkrétním podložená, a která přesto v hlavách mnoha lidí je něčím naprosto reálným, je výsledkem dlouhodobého budování paralelní reality, na němž se podíleli a podílejí někteří politici a média. V USA typicky televizní stanice Fox News, která se nakonec sama tváří v tvář skutečnému výsledku voleb musela od Trumpovy paralelní reality odvrátit.Je něco fascinujícího sledovat na sociálních sítích nesporně vzdělané lidi, jak rozvíjejí rafinované a rozvětvené úvahy potvrzující představu obřího volebního podvodu. Racionalita není přímo úměrná vzdělání, ani schopnost pracovat systematicky s informacemi nemusí být spolehlivou ochranou před teoriemi spiknutí. Stačí určitá dávka odporu vůči stávajícímu politickému, mediálnímu, společenskému mainstreamu, nebo jen vůči jedné jeho složce, a paralelní svět vítězí.Na představě potlačované, zakrývané, utajované pravdy je něco přitažlivého odedávna, není až výdobytkem epochy sociálních sítí. Přesto se právě v současnosti a díky prostředkům dnešních médií a sítí stává zvláště závažnou, protože se jí dostává nových a dosud nejúčinnějších způsobů šíření. Doslova cokoli je možné jakýmkoli způsobem upravovat, multiplikovat, předávat dál. Je možné se uzavřít téměř všem informacím s výjimkou těch paralelních.Je začátek roku, který bude celosvětově ve znamení vakcín proti covidu-19, a můžeme sledovat znepokojivé množství fám a konspiračních teorií spojených s vakcínami. Je to pestrá sbírka představ, které všechny tak či onak sdílejí stejné základní schéma: jde o spiknutí zlotřilých elit proti obyčejným lidem, cílem je ovládnout „nás“, v krajní variantě změnit lidskou DNA, v té méně vyhraněné prostě vydělat za jakoukoli cenu, poškodit naše zdraví.Boj proti konspiračním teoriím nikdy nebude možné zcela vyhrát. Budou tu stále, jako jakýsi parazit se budou živit energií a samou podstatou světa masových médií a sociálních sítí. Čím agresivněji se proti nim bude vystupovat, tím přesvědčenější budou jejich stoupenci. Vědět o nich, ale neupadnout do jejich vlastní pasti, nepovažovat je za zcela fatální hrozbu, to je asi to nejlepší, co se proti konspiračním teoriím dá dělat.Zpět k Donaldu Trumpovi a útoku jeho stoupenců na washingtonský Kapitol 6. ledna 2021. Doslova před zraky celého světa se ukázalo, jak blízko je od virtuálního chaosu a násilí k tomu skutečnému. Ukázala se křehkost demokracie ve Spojených státech, jak ve svém emotivním projevu řekl zvolený prezident Joe Biden. Neplatí ovšem další Bidenova slova, že to, co se právě odehrává v Kapitolu, neukazuje skutečnou tvář Spojených států. Ukazuje to přinejmenším jednu z tváří dnešních USA.S érou Donalda Trumpa nebude možné snadno a jednoduše skoncovat. Stále bude například inspirativní vracet se k tomu, jakým způsobem Trump v roce 2016 naboural dosavadní politický establishment a ukázal jeho slabost a nedůvěryhodnost, a to postupně v obou táborech, republikánském i demokratickém. Jak dokázal mistrně využít zároveň nedůvěru k politice jako takové i mnohé postupy a metody, které politici a vlivná média už před jeho nástupem používali. A také k tomu, jakým způsobem své prezidenství zakončil. Je to poučný příklad osobního selhání a nezodpovědnosti, cynického využívání lží a demagogie namísto služby pravdě, rozdmýchávání násilí namísto jeho uklidňování. Nadřazení vlastního ega všemu ostatnímu. Nejde jen o jednoho člověka, samo Trumpovo prezidentství je projevem něčeho hlubšího, ale na tento osobní rozměr by se přesto nemělo zapomenout.",
  "datum": "Svět → Sloupek7. ledna 2021 ve 12.21"
},
{
  "url": "https://denikreferendum.cz/clanek/32157-trumpuv-konec",
  "name": "Trumpův konec",
  "perex": "Neuvěřitelné obrázky z washingtonského Kapitolu budou mít spíše příznivé důsledky: nejzarytější Trumpovi příznivci si snad ani nemohli postavit výmluvnější pomník, než jakým bude náhrobek hnutí, k němuž se tak odhodlaně hlásili.",
  "text": "↗\nJak se Trumpův vzor stal před čtyřmi lety táhnoucím příkladem pro celý svět, nyní se stane takovým příkladem jeho pád. Není to dobrá zpráva pro Orbána, Netanjahua, Duterteho, Bolsonara, Erdogana či Putina, ani pro Zemana a Babiše. Repro DR\nKdyž se Donald Trump před čtyřmi lety stal prezidentem, napsali jsme, že zdaleka nejhorším účinkem jeho vlády bude princip „příklady táhnou“: „Není náhoda, že panteon těch nejtemnějších postav evropského politického suterénu, v němž nestojí český prezident Zeman na nijak druhořadém místě, se mohl přetrhnout neskrývanou radostí a obřadnými gratulacemi.“\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nSoučasně jsme se netajili vírou v sílu americké protestní a emancipační tradice, která může ze zápasu s trumpismem stvořit silnější Ameriku. „Určité naděje lze spatřovat v tom, že se fatální civilizační střet o budoucí charakter západních demokracií nyní rozvine právě ve Spojených státech. Je to země, která kromě tradice temné, jež nyní převážila, disponuje i jednou z nejobdivuhodnějších tradic spontánní občanské sebeorganizace a ryze idealistického humanistického smýšlení.“Právě ta se promítla do epochální události, jež se vinou neuvěřitelných obrazů z washingtonského Kapitolu ocitla na druhém místě dnešních zpráv: je jí vítězství demokratických kandidátů do Senátu v Georgii, které dává Demokratické straně kontrolu Senátu. A zejména vítězství reverenda Warnocka, kazatele v kostele Martina Luthera Kinga, představuje historický mezník nedocenitelné hodnoty. Po Trumpově volební porážce a jeho dětinských tirádách, jež následovaly, se dlouho vedly spory o to, co přesně to vše bude pro budoucí americkou politiku znamenat, jaké bude Trumpovo dědictví. Přežije trumpismus jako politická koncepce, nebo bude porážkou zlomen a republikánská strana bude nucena k sebereflexi a vnitřní proměně?Pitoreskní útok nejhorlivějších Trumpových stoupenců na jeden ze symbolů americké demokracie, jenž si mezi nimi vybral i několik lidských životů, nás paradoxně přibližuje ke druhé možnosti. Surrealistické obrázky z Kapitolu republikánskou stranu vnitřně rozštěpí — pro mnoho politiků druhdy Lincolnovy a Eisenhowerovy strany doposud loajálně stojících za Trumpem budou včerejší události a Trumpova psychopatická reakce na ně už nestravitelné. Také se může do určité míry ulevit všem, kteří se obávali, co ještě poslední týdny Trumpa v úřadě přinesou. Spekulovalo se o tom, že bude hledat záminku k vyhlášení výjimečného stavu, že možná zaútočí na Irán a vyvolá konflikt, který mu dovolí zdůvodnit, že bude pokračovat ve funkci. To se nyní stalo mnohem méně pravděpodobným. Je docela dobře možné, že instituce, v Americe přece jen vcelku silné a sebevědomé, mu nyní budou prostě už vypovídat poslušnost.Po středečním pikniku v Kapitolu je o mnoho pravděpodobnější, že trumpismus jako politický vzor spíše nepřežije. A stane-li se to, je kouzelné i mrazivě příznačné, že mu hrob vykopali sami jeho nejzarytější příznivci: jejich poblouzněnost si snad ani nemohla postavit výmluvnější pomník, než jakým bude náhrobek hnutí, k němuž se tak odhodlaně hlásili. Je to námět na satiru.\nSloupek●Jakub Patočka\nVyvolá Trump sám proti sobě revoluci? Doufejme s Amerikou\nNejpravděpodobnější důsledky středečních událostí jsou dva, oba velmi dobré. Za prvé nová demokratická vláda bude ve větší míře inspirována k systémovým změnám, které vyženou pravicové fanatiky zpět na okraj společnosti, kam patří. Lze čekat zavádění různých občanských i federálních programů, jež budou mýtit i zdroje, z nichž se tmářské smýšlení takového typu sytilo. Amerika bude ještě více motivována k péči o svůj liberální, multikulturní, svobodomyslný, občanský charakter. Napomáhá tomu i demografie. Za druhé, jak se Trumpův vzor stal před čtyřmi lety táhnoucím příkladem pro celý svět, nyní se stane takovým příkladem jeho pád. Není to dobrá zpráva pro Orbána, Netanjahua, Duterteho, Bolsonara, Erdogana či Putina, ani pro Zemana a Babiše. Biden se s nimi bratříčkovat nebude.Strukturální příčiny, z nichž trumpismus, tedy prolhaný, identitářský, profašistický pravicový populismus vyrostl, tu ovšem zůstávají. Nevznikl sám od sebe, nezrodil se ze srážení vzdušných par. Příčiny Trumpova vzestupu uložené v dysfunkcích globálního kapitalismu, v jeho systematické produkci hlubokých nerovností, v sebevražedném technologickém a ekonomickém samopohybu, trvají a na jejich překonání nás čeká ještě mnoho práce. Jen po středě k ní budeme mít o něco lepší podmínky. Hej rup. \n\"Rozvrat\" uvádí Jared Diamond \"rozpad politického kompromisu\" jako hrozbu č. 1 pro Spojené státy. Trumpův pád, v který rovněž doufám, se jistě stane příkladem pro další autoritáře, ale obávám, se, že se žádný z nich asi nechytí za nos. Ten příklad, který si vezmou, je že D. Trump nedokázal dostatečně upravit zákony, dosadit dostatek loajálních lidí na klíčová místa, zkrátka to \"neměl dost obšancované\". I velká část republikánů nakonec dala přednost republikánským tradicím před Trumpismem. To se Erdoganovi nebo Putinovi asi nestane. Co by se stalo, kdyby s Trumpem kolaborovalo více soudců a republikánských vlád států, to už snad nikdy nezjistíme.Ano, nezjistíme to, naštěstí.A proč s Trumpem nekolaborovalo více soudců a republikánských vlád států?Inu jsou to USA. Není to Turecko, natož Rusko.Nejsem tak optimistická. Příliš mnoho lidí v USA dosud věří, že Biden zvítězil podvodem a že jeho cílem je zavedení jakéhosi \"neomarxistického\" režimu pod taktovkou progresivistů z univerzit či černošských násilníků. Snad jen velmi trpělivý a umírněný postup nové administrativy může postupně rozpustit tento mrak iracionality a odvrátit podobné výbuchy jako byl ten středeční. Mezitím se obávám, že sejde-li se dav naladěný podobně, stačí pár radikálů, aby vyvolali nepokoje a aby tekla krev.Ovšem stane-li se to, paní Zemanová, doufám, že odpovědí nebude “trpělivý a umírněný postup”, nýbrž zákon.Když bychom měli srovnávat události v USA a Rusku, tak by se k nesmíření Trumpa a mnoha republikánů s porážkou, ústící do napadení Kapitolu, dala hledat paralela spíše v Janajevově pokusu o puč než v Putinově postupu.Dlouholetý ruský vládce si podle mého zaslouží ostré odsouzení, nicméně v \"naší\" souvislosti připomenu, že když poprvé skládal prezidentskou přísahu, Grozného se právě zmocňovali čečenští separatisté. Teprve během dvou dalších dekád srovnávalo Rusko ekonomicky aspoň poněkud krok se světem.Teď si představme podobně otřesené USA, kde nějaký Trumpův příbuzný nastupuje před padesátkou do funkce. Určitě by mohl být zvolen dvakrát za sebou. Poté by nebyla zcela vyloučena varianta Putinovy hry s Medveděvem. A posléze třeba ani snaha změnit nějaký ten  dodatek ústavy. Republikáni totiž byli už po roce, či dvou Trumpem nemálo pacifikováni...Svět je dnes malý a nově ekonomicky i mocensky úspěšné země dokážou \"oplácet vliv\".  Mám dojem, že ideová konfuze dominující občanské politické scéně znemožňuje poznatek, že adorace zastaralého pojetí kapitalismu je prošlého data, která i v tradičně liberálním prostředí generuje politická napětí ba potřeštěnost.Že faktum systematické produkce hlubokých nerovností, v sebevražedném technologickém a ekonomickém samopohybu (J.P.) považuje občanská většina nadále za dílo komunismu, či evropeismu.Mám obavy že zde vystačí si strčit čepici do kapsy ....bych dodal.",
  "datum": "Názory → Sloupek7. ledna 2021 v 8.15"
},
{
  "url": "https://denikreferendum.cz/clanek/32162-snemovna-byla-mene-vykonna-nez-v-predchozich-obdobich-nejen-vinou-covidu",
  "name": "Sněmovna byla méně výkonná než v předchozích obdobích. Nejen vinou covidu",
  "perex": "Volby letos ukončí působení aktuální Poslanecké sněmovny. Je čas bilancovat. Jak pracovala? Byla ve srovnání s těmi minulými aktivnější? Dařilo se ji schvalovat předkládané zákony? A co nejvíce brzdilo poslance při práci?",
  "text": "↗\nSněmovna se scházela více než kdy jindy, při schvalování zákonů ovšem nikterak úspěšná nebyla. Foto Archiv DR\nDeset měsíců před volbami leží v Poslanecké sněmovně řada neprojednaných zákonů, více než tři sta padesát. 287 ještě neprošlo prvním, dvaapadesát druhým a pět třetím čtením. Na poslední řádné, prosincové, schůzi měli poslanci na programu takřka pět set bodů, přičemž téměř polovinu představovaly poslanecké návrhy zákonů, předložené zejména zástupci opozice. Ačkoli volební období ještě zdaleka neskončilo, lze již srovnávat aktivitu stávající Sněmovny s těmi minulými. Byla dolní komora Parlamentu výkonná?\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nPři pohledu na spousty doposud neschválených materiálů — vedle zákonů se jedná i o bezmála sto různých zpráv, například o hospodaření a činnosti veřejnoprávních médií, které ve Sněmovně leží více než dva roky — se může zdát odpověď na položenou otázku jednoduchá. I v minulých obdobích ovšem Sněmovna nestíhala projednávat zdaleka všechny tisky, jež jí vláda a další instituce postoupily. Z archivů je nicméně patrné, že například v minulém volebním období jich ve stejném čase bylo zhruba o polovinu méně. Současné Sněmovně navíc výrazně omezovala běžnou práci stále neutuchající pandemie koronaviru, kvůli níž se museli zákonodárci věnovat hned na několika mimořádně svolaných schůzích projednávání návrhů zákonů — například o omezení výpovědí z nájmu nebo kompenzačním bonusu — ve stavu legislativní nouze. Současně lze očekávat, že v příštích měsících do dolní komory Parlamentu již mnoho nových tisků nedoputuje a poslanci před koncem volebního období stihnou alespoň některé z dříve předložených schválit.Sněmovna se schází více než kdy dřívePandemie koronaviru na druhé straně přispěla k vyšší než obvyklé aktivitě Sněmovny, alespoň pokud jde o počet svolaných schůzí. Vedle jedenácti, které se věnovaly prodlužování nouzového stavu a schvalování materiálů ve stavu legislativní nouze, jich proběhlo dalších sedmašedesát, tedy výrazně více než v předchozích volebních obdobích. V třiceti případech ovšem šlo o zasedání, jež byla svolána na základě požadavků skupiny poslanců a na nichž se ne vždy projednávaly návrhy zákonů.\n↗\nSrovnání počtu a ročního průměru schůzí Poslanecké sněmovny ve vybraných volebních obdobích. Graf DR\nZmínit se lze například o pokusu lidoveckých zákonodárců, kteří usilovali o odvolání Tomia Okamury (SPD) z pozice místopředsedy Sněmovny kvůli rasistickým výrokům, jimiž zpochybňoval romský holocaust. Snahu opozice diskutovat o personální politice první vlády Andreje Babiše (ANO) v demisi, respektive čistkách, které její ministři prováděli na jednotlivých rezortech. Nebo záměr poslanců TOP 09 projednat situaci v Generální inspekci bezpečnostních sborů, s jejímž ředitelem premiér zahájil řízení o kázeňském přestupku.„Jelikož je na pořadu schůze Sněmovny kolem pěti set bodů a některé důležité materiály se zkrátka nestíhají projednat, zkoušeli jsme je zprvu zařazovat na program řádných zasedání. Koaliční poslanci ovšem naše návrhy často zablokovali, proto nám nezbylo nic jiného než sehnat potřebné podpisy a svolat mimořádné schůze k našim tématům,“ řekl Deníku Referendum Jan Farský (STAN) s poukazem na mimořádné schůze k řešení sucha, problematice protikorupčních zákonů nebo exekucí a insolvencí.Za svoláváním mimořádných schůzí v posledních třech letech ovšem nestála pouze opozice, často je využívali i zástupci vládní koalice, například pro urychlené projednání stavebního zákona nebo zákona o opatřeních k přechodu České republiky k nízkouhlíkové energetice, který vytváří rámec pro financování výstavby nových jaderných bloků. „Poté, co vláda přišla s mimořádnou schůzí ke stavebnímu zákonu místo toho, aby řešila třeba vakcinaci, roztrhl se s nimi pytel,“ potvrdil Deníku Referendum Jakub Michálek (Piráti).Důvod, proč koaliční poslanci svými podpisy iniciují mimořádná zasedání dolní komory Parlamentu, což v předchozích volebních obdobích bývalo zpravidla záležitostí opozice, jež se skrze ně snažila poukázat na chyby vlády, případně prezentovat vlastní agendu, je podle předsedy poslaneckého klubu Pirátů nasnadě. „Obávají se, že by na řádných schůzích nebyli s to zákony, o jejichž schválení výrazně stojí, projednat,“ vysvětlil.Poslanci předkládají více zákonů než vláda…Neobvykle vysokou míru aktivity Sněmovny vedle četnosti schůzí dokládá i další statistika, a to počet předložených zákonů, který je i deset měsíců před koncem volebního období vyšší než v tom předcházejícím. Během posledních tří let do dolní komory Parlamentu doputovalo celkem 667 těchto tisků, tedy o dvaatřicet více oproti době, kdy byl u moci koaliční kabinet ČSSD, politického hnutí ANO a lidovců v čele s premiérem Bohuslavem Sobotkou (ČSSD).\n↗\nPočet návrhů zákonů předložených Poslanecké Sněmovně a jejich roční průměr ve vybraných volebních obdobích. Graf DR\nVe srovnání s minulými lety se ale výrazně proměnila struktura materiálů. Doposud bylo pravidlem, že největší podíl zákonů — byť oproti západoevropským státům nižší — připravovala vláda, respektive jednotlivá ministerstva, která mají podle kompetenčního zákona povinnost dbát o náležitou právní úpravu záležitostí v jejich působnosti a zároveň disponují rozsáhlými úřednickými aparáty, jež by měly být s to vytvořit kvalitní právní předpisy. To již neplatí.Během probíhajícího volebního období první a druhý Babišův kabinet do Sněmovny předložil 312 návrhů zákonů, poslanci — většinově opoziční — o osmnáct více. Vysvětlení, proč se tomu tak stalo, se nabízejí dvě. Sedm měsíců zemi spravovala vláda bez důvěry, což zvyšovalo — jak ostatně v rozhovoru pro Deník Referendum poznamenal Vojtěch Pikal (Piráti) — prostor pro opoziční strany a politické hnutí ANO zhusta postupovalo s malou znalostí sněmovních procesů.Druhá část zdůvodnění souvisí se zněním jednacího řádu, který je velmi individualistický, neboť návrh zákona umožňuje předložit i jednomu poslanci, a to pouze na základě vlastního uvážení. „Některé materiály lze chápat pouze jako politická gesta, protože — zejména pokud jde o tisky politického hnutí SPD — jsou sepsané značně amatérky a prakticky neaspirují na schvální,“ podotkl Michálek s tím, že již před rokem bylo zřejmé, že většina poslaneckých návrhů nebude nikdy projednána.…většina jich ale zůstává neschválenaJakkoliv poslanci i vláda vyprodukovali nebývalé množství návrhů právních předpisů, Sněmovna jich schválila pouhou třetinu, což oproti předcházejícím obdodbím představuje nebývalý propad, a to bez ohledu na skutečnost, že do konce volebního období ještě nějaký čas zbývá a část tisků se zákonodárcům jistě podaří postoupit do další fáze legislativního procesu. Například v době vlády menšinového kabinetu Miloše Zemana (tehdy ČSSD) činila „úspěšnost“ Sněmovny pětapadesát procent.\n↗\nSrovnání počtu předložených a ve třetím čtení schválených zákonů ve vybraných volebních obdobích. Graf DR \nZe zaběhnutého trendu minulých roků vybočuje i podíl vládních návrhů, které dolní komora Parlamentu odsouhlasila v závěrečném třetím čtení. Zatímco v letech 2013 až 2017 se Sobotkově vládě podařilo prosadit bezmála osmdesát procent vlastních předloh, v případě Babišových kabinetů to — prozatím — bylo pouhých šedesát procent. Současně poklesla i „úspěšnost“ poslanců, kteří získali podporu jen pro jedenáct procent svých záměrů, tedy takřka čtyřikrát menší než před patnácti lety.„Ve Sněmovně máme devět klubů, ve stávajícím rozložení sil to znamená získat pro návrh buď podporu politického hnutí ANO, nebo prakticky všech ostatních, což je — nejen časově — náročné,“ ozřejmil předseda pirátského poslaneckého klubu důvody malého počtu projednaných zákonných předloh. „Tempo schvalování návrhů se bezesporu zpomalilo. Svou roli hraje jak špatná příprava zákonů, tak i rozháranost koalice a malá snaha vlády hnát svou agendu kupředu,“ doplnil.Podle Farského podstatným návrhům často chybí „tahoun“. „Vláda sice zákony o exekucích a insolvenčních prezentuje jako priority, ale jelikož je politické hnutí ANO — a prezident — napojeno na největší exekutory, změny ke zrušení, případně alespoň omezení dluhového otrokářství blokuje,“ navázal s tím, že kabinet navíc funguje jako sbor Babišových podřízených, který rázněji prosazuje leda ty normy, na nichž má zájem premiér. „Ostatní bloudí Sněmovnou a podaří se je prosadit jen tehdy, když se vzbudí veřejný zájem,“ uzavřel.S názory opozičních zákonodárců ovšem nesouhlasí Jan Chvojka (ČSSD). „Nemyslím, že Sněmovna byla méně výkonná oproti minulým volením obdobím,“ sdělil Deníku Referendum. Předseda poslaneckého klubu ČSSD nižší počet přijatých předloh připisuje menšinovému charakteru vlády a koronavirové krizi.     „V loňském roce jsme museli reagovat na pandemii, velká část zákonů proto bohužel zůstala ve frontě. A mám obavu, že letos skluz nedoženeme. Co neprojede nejpozději v únoru prvním čtení, nemá šanci na schválení,“ odhadl. \n↗\nSrovnání počtu předložených a ve třetím čtení schválených zákonů podle předkladatele ve vybraných volebních obdobích. Graf DR\nZmiňované statistické údaje ovšem neříkají celou pravdu. Schvalované zákony jsou totiž zpravidla přijímány v upravené verzi. Podle zjištění sociologů Zdenky Mansfeldové a Lukáše Linka ve volebních obdobích od roku 1992 do roku 2009 poslanci ke každému tisku načetli přibližně třináct pozměňovacích návrhů, přičemž polovinu z nich následně i podpořili v závěrečných hlasováních. A další rozsáhlé úpravy prováděly sněmovní výbory formou takzvaných komplexních pozměňovacích návrhů, jež se týkaly zhruba deseti procent všech schválených zákonů.„Činnost Sněmovny nelze posuzovat jen kvantitativně. Někdy by méně, bylo více. Dělnost Sněmovny chápu jako vůli koalice a opozice nalézt společný názor a prosadit důležitý kodex, který by odolal hlubším zásahům. Z tohoto hlediska si Sněmovna příliš dobře nevedla. Shodu jsme nacházeli leda na technických normách,“ řekl Deníku Referendum Miroslav Kalousek (TOP 09) s tím, že za svou politickou kariéru nepamatuje kabinet, který by tak málo usiloval o konsensus.S Kalouskovým hodnocením souhlasí i předseda poslaneckého klubu Starostů. „Babiš nezná dlouhodobé partnerství, umí lidi jen využít a zahodit,“ poznamenal. „Mluví sice o hledání společných řešení, ale reálně usiluje jen o prosazování vlastních zájmů, a to s kýmkoliv,“ doplnil. A poukázal na klíčovou roli, kterou ve shánění podpory pro rozličná hlasování hraje premiérova pravá ruka, předseda poslaneckého klubu politického hnutí ANO Jaroslav Faltýnek (ANO).Je třeba učinit Sněmovnu efektivnější? Podle Michálka dělnost dolní komory Parlamentu vedle velkého počtu stran a liknavosti vládní koalice nepříznivě ovlivňuje i platné znění zákona o jednacím řádu Poslanecké sněmovny. „Je to katastrofa, nelze tady efektivně pracovat,“ uvedl s odkazem na nefunkční systém interpelací a velké množství přednostních práv. „Zhusta se zbytečně cyklí diskuse a vytváří se chaotické, přehnaně konkurenční prostředí, kde se každý snaží uzmout kus pozornosti,“ dodal.Piráti proto plánují v příštím volebním jednací řád novelizovat. Zástupci jiných stran jsou ovšem opatrnější. Například Farský soudí, že ani sebelepší úprava všechny problémy nevyřeší. „Námětů, jak změnit pravidla sněmovního provozu, je celá řada, ale nakonec vždy záleží na lidech,“ uvedl. A záměru není nakloněn ani Chvojka, který připomněl, že navzdory častým diskusím na toto téma se v dolní komoře Parlamentu doposud nenašla potřebná většinová shoda, jak jednací řád vylepšit.„Konec konců jedním z kritérií hodnocení efektivity je také výsledek. Česká republika netrpí deficitem na poli právních předpisů co do počtu, ani co do obsahu. Nemyslím si, že by nám některý důležitý zákon chyběl proto, že ho Sněmovna nestihla projednat. Proto jsem proti novelizaci jednacího řádu, která by měla za cíl, aby se v Poslanecké sněmovně moc neřečnilo a vše pěkně odsýpalo podle přání vládnoucí většiny,“ zdůvodnil.Racionalizaci zákona o jednacím řádu dolní komory Parlamentu před čtyřmi lety slibovalo i politické hnutí ANO. Nynější předseda Sněmovny Radek Vondráček (ANO) tehdy říkal, že za vůbec nejdůležitější považuje zkrácení přestávek pro jednání poslaneckých klubů ze stávajících dvou na jednu hodinu denně. „Při počtu devíti stran je to osmnáct hodin každý den. To nemusíme vůbec chodit do Sněmovny, kdyby přišlo na věc,“ vysvětloval.Tento záměr se sice promítl do výstupu k tomu utvořené komise, v novele, kterou Vondráček před dvěma roky předložil, ovšem nebyl obsažen. Chybělo i dříve diskutované omezení faktických poznámek na dvě pro každého poslance nebo přednostních práv pro vystupování ve Sněmovních rozpravách. Komise totiž původně počítala s tím, že by o přednostní právo od příštího volebního období přišli předsedové stran, kteří jej získali až v době vlády Petra Nečase (ODS).Vondráček tenkrát také avizoval, že navrhne úpravu systému interpelací na členy vlády. Ani tu však jeho návrh zákona neobsahoval. Z původně prezentovaných záměrů tak zbylo pouze rozšíření doby pro třetí čtení a zjednodušení procesu schvalování mezinárodních smluv, u nichž se pravidelně mění přílohy, které ovšem nemají na jejich původní znění podstatnější vliv. Novelu ale Sněmovna Vondráčkovi před dvaceti měsíci vrátila k přepracování a od té doby ji znovu nepředložil.",
  "datum": "Domov → Analýza8. ledna 2021 v 9.12"
},
{
  "url": "https://denikreferendum.cz/clanek/32156-trumpovi-stoupenci-sokovali-utokemna-kapitol-pet-mrtvych",
  "name": "Trumpovi stoupenci šokovali útokem na Kapitol, pět mrtvých",
  "perex": "Část příznivců dosluhujícího prezidenta USA se pokusila znemožnit jednání Kongresu, na němž měly být potvrzeny výsledky loňských voleb. Policii trvalo čtyři hodiny, než je z budovy vyhnala. Trump sám doplnil výzvu ke klidu výhružkami.",
  "text": "↗\nČást trumpistického davu, jež pronikla za policejní zátaras. Do vlastní budovy se dostalo jen několik desítek lidí, někteří ale ozbrojeni. Foto z videozáznamu\nJeště vyhroceněji, než se očekávalo, proběhl nakonec středeční protest stoupenců Donalda Trumpa provázející klíčovou schůzi Kongresu USA, na níž mělo být oficiálně potvrzeno zvolení Joa Bidena prezidentem. Několik tisíc trumpistů zaplnilo po poledni místního času prostor před budovou washingtonského Kapitolu, v níž Kongres sídlí. Část z nich se zapojila do strkanice s policií a několik desítek proniklo přes bariéry přímo do budovy. Pořádková služba spustila hromadnou evakuaci zasedajících zákonodárců. Dotírajícím trumpistům se tak postavilo zprvu jen několik málo lidí.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nVšechna média i sociální sítě vzápětí zaplavily snímky Trumpových stoupenců, jak pobíhají v prostorách určených pro poslance, fotí se v sálech a kancelářích, vyvěšují trumpovské prapory a odnášejí si kusy vybavení. Místy se přitom střetávali se skupinami policistů a bylo zaznamenáno několik případů střelby. Jednu trumpistku zasáhla kulka do krku a zemřela na místě. Další tři trumpisté zemřeli později v nemocnici. O život přišel též jeden policista, jehož trumpovci napadli.\n↗\nTrumpisté pojali vpád do prostor po zákonodárce jako demonstraci síly. Foto z videozáznamu\nDonald Trump sám vyzval před událostmi stoupence, aby vytrvali ve vzdoru proti „zfalšovaným volbám“, „nepodlehli slabosti“ a šli demonstrovat právě před Kapitol. Po vypuknutí výtržností mu trvalo více než hodinu, než vydal výzvu k zanechání násilí. Tu navíc vztáhl zprvu jen k policistům v budově. Později svedl vše opět na „ukradené volby“.Přibližně po dvou hodinách se podařilo policii získat převahu. Později dorazila i národní garda. Čtyři hodiny po vpádu prvních trumpistů do Kapitolu oznámil odpovědný důstojník, že je situace pod kontrolou a zákonodárci se vracejí do práce.„To byla ta nejšílenější věc, jakou jsem kdy viděl,“ uvedl v komentáři k vývoji Elijah Schaffer, reportér konzervativní stanice Blaze TV.\n↗\nSám Trump svedl vše opět na „ukradené volby“. Repro DR\nCelá epizoda proběhla v nočních hodinách středoevropského času. Řada evropských státníků vydala přesto odsuzující prohlášení. Ve vlastních USA se píše o „pokusu o puč“ a „domácím terorismu“. Zděšení je zřejmé i v pravicových médiích, mezi republikány.Do čtvrtečního rána SEČ zadržela policie třiapadesát osob. Na místě bylo zabaveno osm střelných zbraní a zlikvidováno nalezené výbušné zařízení.Trumpovi kritikové nyní otevírají znovu debatu, jak velkou hrozbou pro demokracii trumpismus ve skutečnosti je. Připomíná se očitý kontrast s takřka vojenskou ochranou Kapitolu při protestech Black Lives Matter, kde bylo zadrženo čtyři sta protestujících. Zvažuje se, zda proti Trumpovi nezahájit i nyní — čtrnáct dní před koncem mandátu — druhý impeachment. \nZtrapnění USA a nutnost detrumpizacePoslední vyhrocení situace v USA ukazuje, jak blízko může být zásadní změna světa. Spojené státy nemusí být v popředí negativních změn, ale citlivost vůči nim také mají. Jakékoli překlopení misek vah zde by mohlo znamenat dramatické překlopení světových poměrů během pár roků.V USA budou muset více přemýšlet o větších  změnách, včetně institucionálních. Staletá tradice je působivá, ale žádná oblast, tedy ani  společenskopolitická, nemůže trvale fungovat bez přispění podstatných reforem. Když otcové ústavy Spojených států diskutovali o tom, jaký má tato mít základní charakter - zda převážně republikánský, to jest s rozhodující mocí samotného lidu, anebo převážně institucionální, to jest s rozhodovací mocí na straně státu, nevládla mezi nimi v této otázka nijaká shoda. Naopak, diskuse a spory kolem ní byly velice zásadní a emocionální. Neklame-li mě paměť, byl to James Madison, který napsal Georgi Washingtonovi varovná slova: \"Pane! Lid je jako divoké zvíře; a je nejvyšší nutností stát ochránit před neovladatelnými pudy tohoto zvířete!\"Jeho prorocké varování se naplnilo bezezbytku v tu chvíli, kdy chátra pronikla do samotného centra americké státní moci, a okupovala ji. A když se američtí zákonodárci - tito nejvyšší reprezentanti \"vůle lidu\" museli v panice zabarikádovat před svým vlastním lidem. Obrazy z bitek v parlamentech, které dosud byly známy pouze z banánových či jim obdobných republik, jsou najednou vysílány z amerického Kongresu - tedy ze stále ještě vedoucí demokracie tohoto světa.Ano, jedná se samozřejmě o naprostý exces, který v této podobě zřejmě zůstane nadlouho singulární událostí. Ale už samotná skutečnost, že k takovému excesu vůbec mohla dojít, je otřásající; a nevyhnutelně znovu musí oživit všechny pochybnosti o samotné podstatě demokracie, jakožto \"vládě lidu\". Nejde ani tak o to, že do Kongresu USA vtrhlo několik tisíc zběsilých fanatiků; ale tento divoký akt chátry má mnohem širší zázemí, celé desítky miliónů (!) Američanů nadále pevně věří nestoudným lžím Donalda Trumpa o údajném \"volebním podvodu\".A nejhorší na tom je, že tato skutečnost vlastně nemůže být žádným zase tak velkým překvapením. O americké populaci je už vlastně dávno známa neuvěřitelně vysoká míra jejího iracionalismu, občanské i obecné nevyzrálosti, silné náchylnosti ke konspirativním teoriím všeho druhu. Tento latentní iracionalismus nyní jedním rázem explodoval jako sopka, pod kterou se ve skrytu už dlouho kumulovalo vnitřní napětí. S tímto iracionalismem a občanskou nezralostí (neřkuli přímo primitivismem) se pak ale druží ještě jeden moment: totiž znovu a znovu omílané heslo, že v demokratickém státě je lid absolutním suverénem. Z toho pak u tohoto lidu nevyhnutelně vzniká pocit, že si může dělat co se mu jenom zlíbí. Že není vázán ani zákony, ani rozumem, ani jakoukoli jinou hodnotou či normou. Už Platón varoval, že demokracie - která nestojí na žádném pevnějším fundamentu nežli na libovůli jednotlivce - nevyhnutelně vyústí ve vládu ulice. Poslední události v americkém Kongresu ukazují, jak prozíravé bylo jeho varování.Ano, tento útok na Kapitol zůstane nejspíš pouze singulární událostí. Ale mělo by to být důrazným varováním, že lid (přinejmenším jeho velké části) stále zůstává oním \"divokým zvířetem\", a že jeho divoké a iracionální pudy mohou kdykoli propuknout s plnou silou. Tím „lidem-zvířetem“ ani vládou lidu to pane Poláčku nebude.V USA nevládne žádný lid (a nevládne ani nikde jinde), ale boháči. A protože tam, kde jsou boháči musí být nutně také chudáci, tak taková společnost boháčů a chudáků produkuje stále rostoucí míru radikalismu. K tomu všemu je USA zemí s nejhorším sociálním zabezpečením, s ohromnou mírou kriminality, s přeplněnými věznicemi a prakticky s neomezeným právem vlastnit vražednou zbraň.Tady jsou kořeny amerického marasmu a ne v nějaké iracionalitě lidu. A o žádnou singularitu, tedy jakousi náhodnou jednotlivost, tu nejde. Je to problém systémový, celospolečenský a pořádně hluboký. Jen vzpomeňte na policisty nedávno zavražděného Floyda a desítky jiných, které policisté svévolně co chvíli odpraví na amerických ulicích. Nebo na vraždy presidentů, presidentských kandidátů, Martina Luthera, také na WikiLeks atd. Něco pořádně shnilého je v estblishmentu USA a ne nějaký lid.Jiří Vyleťal \"... Další tři postřelení zemřeli později v nemocnici.\"Už je, pane Jedličko, nějak jasnější, kdo vlastně střílel a jak došlo k těm - nyní patrně již tedy pěti obětem na životech?Je ovšem nemálo zajímavé, pane Vyleťale, že v nedávné diskusi jste argumentoval přesně opačně: že totiž marasmem současného světa je vinen nikoli systém, nýbrž sami lidé...  ;-)Podívejme se tedy na celou záležitost poněkud blíže. Na jedné straně máte samozřejmě pravdu: do určité míry jsou takovéto excesy jako útok davu na Kongres Spojených států důsledkem respektive projevem životní frustrace, která sama má objektivní příčiny v mnohdy asociálních životních poměrech, ale pramení také z obecného znechucení z politiky respektive politiků. Ve včerejších zprávách to naprosto pregnantně vyjádřili dva mladí lidé (kteří se onoho útoku sami zúčastnili), a kteří přitom nebudili dojem nějakých exhibicionistů či primitivních výtržníků: \"Politické partaje jsou naprosto prohnilé. Musejí zmizet!\"A zcela upřímně řečeno je nutno přiznat, že takto principiálně odmítavý postoj k vysoké politice má - při pohledu na její reálnou praxi - nemalé oprávnění. Toto zhnusení politickými čachry ovšem nevládne pouze ve Spojených státech, ale v nemalé míře i v Evropě, respektive jiných částech světa. Tito protestující ovšem z této - o sobě oprávněné - kritiky ovšem vyvozují nikoli snahu o pozitivní překonání takovéhoto druhu politiky, nýbrž naopak postoj negativní: všechno rozbít, a místo nedůvěryhodných politiků všechnu moc předat jednomu jedinému Velkému vůdci. Který svou rozhodností všechno zařídí. A jehož obhroublost, primitivismus a demagogie se těmto lidem pak jeví nikoli jeho nepřijatelnými vlastnostmi, nýbrž naopak jeho přednostmi. Pod jeho pevným vůdcovstvím se všechno stává jasné, přehledné a srozumitelné.Albert Speer popisoval ve svých pamětech náladu v německé společnosti, za které se k moci dostal Hitler. Bylo to ještě dlouho před jeho nástupem, Speer tehdy ještě studoval architekturu. A jeden jeho profesor mu tehdy řekl: \"Všechno je dnes tak složité, chaotické, nepřehledné. Snad je opravdu zapotřebí aby přišel někdo úplně jednoduchý, tak řečeno sedlák, aby do tohoto chaosu vnesl jasné světlo!\" - No, a tak přišel Hitler.----------------------------Takže v tomto směru je skutečně frustrace velké části (americké) společnosti vysvětlitelná, a zčásti i pochopitelná. Ovšem: to všechno nemění nic na tom, že chátra zůstává chátrou. A že nic nemůže exkulpovat Němce, že si svého času jako \"světlonoše\" zvolili Hitlera. A stejně tak nic nemůže omluvit fanatické příznivce Trumpa, že ve své slepé oddanosti přehlížejí všechny jeho ničemnosti, všechny jeho lži, všechny jeho podlosti. Protože jestli všechno toto přehlížejí, pak to znamená, že se s tím sami ztotožňují. Celkem vzato je tedy situace skutečně velice ambivalentní: sám protest proti washingtonskému establishmentu by naprosto mohl být oprávněný; ale zcela zavrženíhodné jsou jeho doprovodné okolnosti.Přičemž je nutno ještě připojit: není tomu nijak dávno, kdy se velmi podobné scény odehrávaly v německém parlamentu, kdy i do jeho prostorů pronikl zfanatizovaný dav odpůrců proticovidových opatření! Zkrátka: zdaleka ne vždy když dav útočí na politický establishment a jeho symboly, je přitom veden ušlechtilými důvody. Informace z tohoto článku Petra Jedličky a z článku na webu Novinky.cz si odporují:\"Kongresman Phillips na sociální síti napsal: 'Byl jsem zpraven o tom, že důstojník policejního sboru Kapitolu zemřel na zranění, která utrpěl...' ... Brian Sicknick byl zraněn poté...\" (https://www.novinky.cz/zahranicni/amerika/clanek/policie-poprela-informaci-o-smrti-prislusnika-chraniciho-kapitol-je-na-pristrojich-40347211#seq_no=2&dop_ab_variant=0&dop_source_zone_name=novinky.web.nexttoart&dop_req_id=P8UkTeXSuy3-202101080849&source=article-detail)-----------\"O život přišla též jedna policistka...\" (DR - viz článek výše)Je tou obětí muž (jak tvrdí Novinky) nebo žena (jak tvrdí DR)?DR:Další tři postřelení zemřeli později v nemocnici.Novinky:Další tři lidé zemřeli kvůli náhlým zdravotním příhodám.Pane Jedličko,jedna z protrumpovských protestujících, 35letá veteránka amerického letectva Ashli Babbittová byla zastřelena policií, další tři lidé zemřeli údajně kvůli \"náhlým zdravotním příhodám\", pátou obětí je policista Brian Sicknick [nikoliv tedy žena policistka], který zemřel na následky úderu do hlavy při fyzické konfrontaci s protestujícími.Vážený pane Poláčku,vy mně často vytýkáte, že protiřečím sám sobě a činíte tak i nyní. Pokud máte tentokrát na mysli naši debatu o křesťanství, tak tam jsem říkal, že křesťanství je způsob, jak společnost uspořádat ve smyslu dobra pro všechny. A také, že člověk se musí změnit, „obrátit se“, zapálit se pro obecné dobro a pro lásku k druhým lidem, aby se svět stal místem dobrým pro všechny.Srovnáváte-li toto s tím, co jsem v této debatě uvedl jako důvody amerického politického extremismu, pak to srovnávání berete hodně, hodně nahrubo. Americký kapitalismus, trumpismus a americká „demokracie“ nejsou křesťanství a apel na člověka, aby se obrátil, platí pro nás pro všechny. Nejen pro ty, co vtrhli násilím do Kapitolu.A víte co mi vadí, pane Poláčku? Ta vaše „chátra“. Jako by jste mluvil o nějakých podlidech. Jenže tito lidé, kterým vy říkáte tak ohavně a na způsob ponižování „chátra“ – jakkoliv jejich násilné chování neschvaluji – jsou naprosto logickým produktem politického systému, který přeje privilegovaným, vypočítavým a sociálně bezohledným a zadupává do země ty, kteří na celý ten falešný systém doplácí nejvíce.Co kdybyste takhle tou „chátrou“ nazval ty, kteří se obohacují na úkor druhých, všechny ty oligarchy a manažery co berou měsíčně tisícinásobek platu běžného zaměstnance? Nebo ty byznysmany se zbraněmi, kteří zařizují, aby se lidi vraždili a oni na tom bohatli? Nebo kapitalisty vydělávající na nejzákladnějších lidských potřebách, jako je bydlení? A také kapitalisty bohatnoucí na slabostech druhých, tj. obchodníci s hazardem a půjčkami? Nebo třeba lidi ze sportovního byznysu a sportovce, kterým stačí vstřelit jeden gól a mají vystaráno na dobu, na kterou by stavebnímu dělníkovi nestačil celý aktivní život?Ale kdepak, co to ten Vyleťal plácá. Vždyť to jsou přece ti úspěšní, schopní, nápadití, pilní, chytří, vynalézaví co umí chytit příležitost za pačesy, žádná \"chátra\".. Např. Trump, že?   Váš Jiří Vyleťal.",
  "datum": "Svět → Zpráva7. ledna 2021 v 6.36"
},
{
  "url": "https://denikreferendum.cz/clanek/32153-norsky-soud-zamitl-zalobu-ekologu-firmy-mohou-v-arktide-hledat-nove-zdroje-ropy",
  "name": "Norský soud zamítl žalobu ekologů, firmy mohou v Arktidě hledat nové zdroje ropy",
  "perex": "Udělení stovky licencí na průzkumy pro novou těžbu ropy v Barentsově moři bylo podle norského Nejvyššího soudu v souladu s tamní Ústavou i s Pařížskou dohodou. Ekologové jsou rozhořčení a chtějí se obrátit na Evropský soud pro lidská práva.",
  "text": "↗  Kvůli podpoře ropného průmyslu Norsko pravidelně sklízí kritiku od představitelů OSN, kvůli vysoké uhlíkové náročnosti ztrácí severský stát své postavení také na žebříčku Indexu lidského rozvoje. Foto FB LE BrutEnergetické firmy mohou hledat a případně i těžit nové zdroje ropy v Barentsově moři, uzavřel před dvěma týdny norský Nejvyšší soud čtyři roky probíhající právní spor. Patnáct z devatenácti soudců odmítlo argumenty ekologických organizací a známých osobností, podle kterých norská vláda porušila Ústavu a mezinárodní klimatické závazky, když v roce 2015 a 2016 udělila několika energetickým firmám licence na těžbu ropy.Jsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu.  ♥︎ Daruji ×Rozhodnutí Nejvyššího soudu, který v norském právním systému zastává také funkci Ústavního soudu, umožní firmám jako Chevron nebo Statoil pokračovat ve vyhledávání nových zdrojů ropy v severních částech Barenstova moře, kde zatím těžba neprobíhala. Navíc v listopadu norská vláda rozdala dalších sto šestatřicet licencí na nové průzkumy. Většina Norů a Norek si přitom podle průzkumů přeje, aby vláda naopak dalším průzkumům zamezila.„Rozhodnutím soudu jsme vytočení, protože nechává mladé lidi i budoucí generace prakticky bez ústavní ochrany. Nejvyšší soud prokázal loajalitu norskému ropnému průmyslu, který pro ně znamená víc než naše právo na budoucnost. Ve svém boji ale budeme pokračovat. Na ulicích, ve volebních místnostech a pokud bude potřeba, tak znovu u soudu,“ řekla po rozhodnutí Therese Hugstmyr Woieová, představitelka norských Mladých Přátel Země, kteří stát žalovali spolu s organizacemi Greenpeace, Přátelé Země a Prarodiče pro klima.Norský Nejvyšší soud však ve svém rozhodnutí argumentuje, že vláda již opatření na ochranu klimatu zavádí a má na udělování licencí pro těžbu právo. Navíc podle něj za spalování ropy nesou odpovědnost státy, které od Norska ropu nakupují. Ministryně pro ropu a energii Tina Bruová v konzervativní vládě Erny Solberg pak serveru Barents Observer řekla, že ropný průmysl v Norsku přímo či nepřímo zaměstnává přes sto padesát tisíc lidí, a je proto důležité ho zachovat.Právě kvůli podpoře ropného průmyslu Norsko pravidelně sklízí kritiku od představitelů OSN, kvůli vysoké uhlíkové náročnosti ztrácí severský stát své postavení na žebříčku Indexu lidského rozvoje. Ekologické organizace v současnosti zvažují, že se obrátí na Evropský soud pro lidská práva. Zároveň ale upozorňují, že soud nezabránil vládě těžařům zahájení těžby zakázat, a tudíž je možné projekty zastavit ve správních řízeních. Těžba ropy v Severním ledovém oceánu je obecně považována za neobvykle nákladnou a riskantní. Proto není jasné, jestli se těžařským firmám nakonec začít těžit vyplatí ekonomicky i reputačně.„Žádná vláda na Světě nemůže v dnešní době důvěryhodně tvrdit, že chrání klima, když neukončí vyhledávání nových zdrojů ropy a nenastaví si plán, jak toto průmyslové odvětví ukončit,“ dodal Frode Pleym, ředitel norské pobočky Greenpeace.Žaloba čeká i Českou vláduPozorovatelé poznamenávají, že „klimatických“ žalob po světě obecně přibývá, jak se klimatické hnutí snaží strategicky uspět v boji proti fosilním palivům i u soudů. Úspěchy zaznamenaly podobné pokusy v Nizozemí, kde soud v roce 2015 nařídil vládě snížit v průběhu následujících pěti let emise o čtvrtinu za účelem ochrany obyvatelstva před změnami klimatu, ve Francii a Irsku.Předžalobní výzvu dostala na začátku prosince i vláda České republiky. Podle spolku Klimatická žaloba totiž česká vláda svou nečinností při ochraně klimatu porušuje své mezinárodní závazky a také Listinu základních práv a svobod, která garantuje právo na příznivé životní prostředí.„Nejefektivnějším krokem pro rychlé snížení emisí by bylo brzké ukončení provozu nejstarších a nejšpinavějších uhelných elektráren o celkové výrobě ve výši rovnající se čistému ročnímu vývozu elektřiny z České republiky. To lze učinit ihned,“ radí vládě Jiří Jeřábek ze spolku Klimatická žaloba.Na konci listopadu navíc Evropský soud pro lidská práva ve Štrasburku procesně připustil stížnost šestice mladých Portugalců na nedostatečnou klimatickou politiku členských států EU, Norska, Švýcarska, Velké Británie, Ruska, Ukrajiny a Turecka.Další informace:Reuters Norway supreme court verdict opens Arctic to more oil drillingDesmog \"Disappointing\" Decision from Norway's Supreme Court in Climate Lawsuit Challenging Arctic Offshore Oil LicensesThe Barents Observer Supreme Court rules in favor of Norway's Arctic oil drillingLife in Norway Norway Court Green Lights Arctic Oil",
  "datum": "Svět → Zpráva6. ledna 2021 ve 12.27"
},
{
  "url": "https://denikreferendum.cz/clanek/32151-vice-demokracie-na-pracovisti-znamena-lepsi-svet",
  "name": "Více demokracie na pracovišti znamená lepší svět",
  "perex": "Aby demokracie skutečně fungovala, musí dostat prostor na pracovištích. Participace zaměstnanců na chodu firem totiž prokazatelně vede nejen k lepšímu chodu a stabilitě, ale také ke zvyšování občanského sebevědomí.",
  "text": "↗\nZaměstnanci, kteří mohou ovlivňovat to, jak je firma spravována, se pravděpodobně stanou i sebevědomějšími občany. Ilustrace Gerd Altmann, Pixabay\n„Víš ty co? Celé naše vzdělání je jedna velká lež. Roky se učíme, jak být kritickými občany, rozvíjíme své názory, zpochybňujeme selský rozum a učíme se vyjadřovat své myšlenky. Ale na to všechno zapomeň, kamaráde — firmy takový přístup neocení.“\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nTak pravil jeden můj spolužák, který začal s prací v jedné bance, a vylíčil mi studenou sprchu, již mu přineslo zjištění, jak obtížně se snoubí politická demokracie s demokracií ve společnostech či organizacích, kde pracujeme.Všichni víme, že demokracie, jakkoli nedokonalá, je i nadále nejlepším politickým zřízením. V zásadě by totéž mělo platit i pro ekonomiku: zavedení demokracie na pracovišti by mělo vést k rovnějším, inovativnějším a bohatším společnostem — a tak vlastně i k vyšší míře politické stability.Pozitivní korelaceTo, jak je demokracie na pracovišti v jednotlivých zemích funkční, zjistíme pomocí indexu evropské participace. Poté, co jsme v Institutu evropských odborů tento index porovnali s ukazateli jako je zaměstnanost, rovnost, investice do výzkumu a rozvoje, podíl mezd, výskyt pracovní chudoby a úroveň politické demokracie, povšimli jsme si souvislé pozitivní korelace (viz interaktivní dataset). Jinými slovy, tam, kde zaměstnanci mohou do chodu společnosti mluvit, kde jsou odbory i kolektivní vyjednávání silné a mají široké pokrytí a kde mají zaměstnanci svého zástupce, který jejich vize a zájmy dokáže bránit, tam se společnostem daří lépe.Dává to smysl. Stejně jako politická demokracie zajišťuje všem občanům zastoupení jejich zájmů, umožňuje demokracie na pracovišti, aby vedení společnosti do svého rozhodování zahrnulo i pohled samotných zaměstnanců.Platí navíc, že z krátkodobých výdělků společnosti zaměstnanci mnoho nezískají, a mnohem více jim proto záleží na dlouhodobé perspektivě firmy. Dáme-li jim tedy hlas, změní se i rovnováha motivace, a to od rychlých odměn k vedení směrem k investicím do budoucna a inovacím.V neposlední řadě vede demokracie na pracovišti k utlumení rozkolu mezi snahou o kritickou politickou občanskou angažovanost a nutností jednat coby loajální zaměstnanec. U zaměstnanců, kteří mohou volit pracovní zástupce z vlastních řad, kteří mohou ovlivňovat to, jak je společnost spravována, a zakoušet tak obtížný, ale naplňující proces demokracie ve vlastní firmě, je také pravděpodobnější, že z nich budou sebevědomější občané v demokracii politické, kteří se chtějí více zapojovat a vyjadřovat vlastní názory.Účast upadáŠpatnou zprávou však je, že průměrné skóre indexu evropské participace posledních deset let téměř neustále klesá. Na stupnici od nuly k jedné se v roce 2009 evropský průměr pohyboval kolem 0,53. Deset let nato spadl pod hranici 0,5.Najít důvody pro tento pokles není nijak obtížné. Za posledních deset let totiž téměř ve všech evropských zemích účast v odborech (tedy poměr zaměstnanců, kteří jsou jejich členy) poklesla. Totéž platí i pro pokrytí kolektivním vyjednáváním (opět tedy pro poměr zaměstnanců, které zaštiťuje dohoda o kolektivním vyjednávání) a pro přístup k zaměstnaneckému zastoupení.To znamená, že jeden ze stavebních kamenů evropského sociálního modelu, respektive jeho verze kapitalismu, pomalu slábne. Slípka, která kdysi vypadala, že snáší zlatá vejce, nyní zdá se pelichá.Rozhodná volbaTřebaže ke zřetelným škodám již došlo, ještě není vše ztraceno. Rozhodná politická volba pro více demokracie na pracovišti stále může zvrátit kurz evropského kormidla směrem k sociálnímu zlepšení. Ta by obnášela posílení práv na přístup k informacím a právo na konzultaci — a to jak v měřítku místním, tak i  celoevropském, rozšíření práv na spolurozhodování na správní úrovni, zavádění celosektorového kolektivního vyjednávání a podporu náboru nových členů do odborů.Jen tak budeme moci naplno využít těch kompetencí, které se snažíme vštěpovat svým dětem: kritického myšlení, schopnosti umět se ozvat, schopnosti podrobovat rozhodnutí otázkám a vůli prosadit vlastní názor — jak ve firmách, tak i v naší demokracii.Usnadnilo by to situaci nejen mému kamarádovi z dětství, ale i jeho nadřízeným: být zticha tenkrát odmítl a dostal se do velkých potíží. Nyní je z něj úspěšný vedoucí oddělení lidských zdrojů.Naše vzdělávání by nemělo lhát. Demokracie by měla být součást života, politického i ekonomického.Text A better world with more democracy at work, který vyšel původně na serveru Social Europe, přeložil DAVID VICHNAR. Text vychází ve spolupráci s nadací Friedrich-Ebert-Stiftung.",
  "datum": "Svět → Komentář6. ledna 2021 ve 12.27"
},
{
  "url": "https://denikreferendum.cz/clanek/32152-v-usa-zacala-trumpova-posledni-bitva---divadlo-jez-mnohe-odhali-cosledovat",
  "name": "V USA začala Trumpova „poslední bitva“ — divadlo, jež mnohé odhalí. Co sledovat?",
  "perex": "Ve Washingtonu se poprvé schází nový Kongres, aby oficiálně vyhlásil výsledky loňských voleb. Šance trumpovců prosadit svou je podle většiny analytiků minimální. Mnoho důležitého se ale vyjasní. Zde je šest tipů, čeho si zvláště všímat.",
  "text": "↗\nAmerický federální Kongres zasedá v budově washingtonského Kapitolu. Schůze, na níž se řeší výsledky prezidentských voleb, se účastní společně zákonodárci z obou komor, Sněmovny reprezentantů i Senátu. Foto Eric Johnson, flickr.com\nTak je to tady, konečně jsme se dočkali. Ve středu začíná úvodní schůze nového Kongresu USA, na níž budou mít stoupenci Donalda Trumpa poslední možnost zvrátit loňský volební výsledek. Jde tu pochopitelně o poslední politickou možnost; u soudů ale trumpovci stále nic nedokázali a vojenské puče nemají v USA tradici. Již brzy tak bude zřejmě celá americká povolební eskapáda za námi.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nPrakticky vzato má Kongres na první schůzi vyhlásit výsledky hlasování Sboru volitelů, a to za přítomnosti obou svých komor — de facto tedy vyhlašuje oficiální výsledky loňské volby amerického prezidenta. Poslanci a senátoři mají přitom právo vznést písemnou námitku vůči každému jednomu z 538 hlasů, které členové Sboru volitelů odevzdali. Pokud námitku podpoří jak poslanec, tak senátor, Kongres o ní debatuje, a následně o ní hlasují obě komory separátně. Jestliže ji pak schválí většina v Senátu i většina ve Sněmovně, příslušný hlas neplatí. \nCo je Sbor volitelů a jak funguje\nUvedené procesy v Kongresu bývají obvykle jen ceremoniální. Teoreticky ale může být postupně zneplatněna taková část volitelských hlasů, že žádný z kandidátů nedosáhne potřebné nadpoloviční většiny, tedy 270 Kongresem uznaných volitelských hlasů. O novém prezidentovi pak rozhoduje nouzově Sněmovna reprezentantů. \nŠtěstí z šesti●Petr Jedlička\nTrumpovy útoky na volby: šest důvodů, proč to dělá\nJaká je šance, že se Trumpoa podaří udržet takto přes Kongres u moci? Minimální. Demokratická strana skutečného vítěze loňských voleb Joa Bidena má ve Sněmovně většinu, Biden získal ve Sboru volitelů pohodlných 306 volitelských hlasů, a navíc by šlo o netradiční proceduru — kongresmani volili prezidenta USA naposledy v roce 1824. Trumpova popularita mezi řadovými republikány je ovšem tak velká, že část zákonodárců bude i přesto za prezidentovu pravdu bojovat, a to okázale. Čekejme velké vášně. Čekejme bouření v sále i v ulicích. Avšak i když půjde nejspíše jenom o divadlo, o současné americké politice mnoho důležitého odhalí. Zde jsou tipy, co sledovat zejména.Jak se republikáni rozštěpíPrvní téma se samo nabízí: v nové 345členné Sněmovně reprezentantů bude 212 republikánů — o patnáct více než v té předchozí. Kolik z nich se postaví rovnou za Trumpův blud o ukradeném vítězství a kolik uzná skutečný výsledek? Odpověď na tuto otázku naznačí, jaká bude nejméně v příštích dvou letech v americké politice atmosféra.Zajímavé bude též sledovat, jak velká část republikánů bude požadovat „jen“ další kontroly hlasů, přepočty či vyjasnění, a jaká bude hovořit rovnou o zfalšovaných volbách. Zde půjde o důležitou informaci o situaci ve vlastní Republikánské straně, respektive o pevnosti Trumpovy pozice.Chování lídrů, nové osobnosti  Specifickou pozornost si zaslouží výkon, jaký předvedou nejvýraznější představitelé současných republikánů: senátoři Ted Cruz, Tom Cotton, Marco Rubio, Tim Scott či Lindsey Graham, a samozřejmě Mitch McConnell, dosavadní lídr senátní většiny. Velmi sledovaná bude i role, jakou sehraje Trumpův viceprezident Mike Pence, jenž bude schůzi předsedat. O většině z těchto politiků se mluví jako o možných Trumpových nástupcích. Bude se snažit některý z nich vyniknout nad ostatní i teď? A jakým způsobem? \nAnalýza●Petr Jedlička\nTrumpovské žaloby na volby po měsíci: jedna velká blamáž\nJak do Senátu, tak do Sněmovny navíc po loňských volbách nastupují noví lidé. U republikánů víme, že drtivá většina z nich stála v minulosti jasně za Trumpem. Budou dávat svou loajalitu okázale najevo stále, respektive i nyní, nebo se posunou k republikánskému mainstreamu?A je tu i opačné hledisko: kdo z demokratů — a možná i z republikánů — se snahám trumpovců na schůzi nejznamenitěji postaví? Rozhoří se skutečná vřava, nebo se bude Bidenova strana držet spíše zpátky? Jak se zachová mainstream a jak levice? To jsou důležité otázky zase pro poměry u demokratů.Pouze demonstrace, nebo i strategie? Asi nejdůležitější otázka pro vlastní průběh schůze zní: Mají zákonodárci, kteří chtějí hájit Trumpův narativ, i nějakou reálnou strategii, nebo chtějí vše pojmout jen jako demonstraci? Jak už zmíněno výše, šance, že by si prezident udržel moc, je minimální. Přijdou však jeho stoupenci s něčím, k čemu mají už vymyšlen alespoň druhý krok? A jestli ano — jak budou organizovaní a jak disciplinovaní?A totéž opět — třebaže v menší míře — bude záhodno sledovat i u demokratů. Budou na schůzi proti trumpistům vystupovat nějaké zorganizované frakce či skupiny s nějakým plánem, nebo se bude ozývat jen každý spontánně a sám za sebe?Dění v ulicích a reakce veřejnostiSpolečná schůze Kongresu probíhá v Kapitolu ve Washingtonu D. C. V ulicích města chtějí přitom demonstrovat souběžně stoupenci Donalda Trumpa i jeho odpůrci. Zvláště u trumpistů bude zajímavé, kolik se jich ukáže a jakou formou se ozvou. Předběžné zprávy se věnovaly zejména prohlášením různých krajněpravicových a militantních skupin. To ale nemusí odpovídat realitě. Ukáží se ve velkém i řadoví stoupenci dosluhujícího prezidenta? A odhodlá se někdo i k násilí?Z dlouhodobého hlediska nejpodstatnější bude pak přirozeně otázka, jak na vše — tedy na schůzi i protesty — zareaguje americká veřejnost. Země žije dnes především covidem, na nějž v současnosti umírá 3600 Američanů denně. Donald Trump si přesto stále drží podporu nad čtyřicet procent. A nejméně dvě třetiny republikánů jsou přesvědčené, že po právu by měl prezidentem zůstat. Změní se po aktuální schůzi pohled alespoň části z nich? Anebo přesněji: smíří se s Bidenovým nástupem alespoň pasivně, či dají najevo svoje rozhořčení? Dozvuky Georgie\nZpráva●Petr Jedlička\nAmeričtí demokraté sahají po senátní většině\nJen den před středečním zahájením schůze proběhly v USA ještě veledůležité dodatkové volby do Senátu v jižanské Georgii. Podle dosavadních výsledků se zdá, že v nichž zvítězili demokraté, a zajistili si tak senátní většinu. Donlad Trump nicméně již předem zpochybňoval regulérnost i těchto voleb. Nyní se k němu připojí zřejmě další republikáni. Promítne se nějak spor nad georgijskými výsledky do pojednávané schůze? Budou se například dosavadní georgijští senátoři — republikáni David Perdue a Kelly Loefflerová — dožadovat práva na účast?V pensylvánském Senátu je čerstvý případ, kdy republikánská většina odmítá uznat zisk mandátu pro demokratického kolegu. Došla krize v americkém systému vlivem Trumpovat působení již tak daleko, že by se něco podobného mohlo zopakovat i ve federálním Senátu?Co sám Donald TrumpJe tu konečně neznámá ohledně reakce Trumpa samotného. Podle některých kuloárních zpráv přijme faktickou porážku tím, že ohlásí kandidaturu pro volby 2024. Podle jiných bude dál kalit pomyslnou vodu, a to všemi možnými způsoby až do Bidenovy inaugurace. Objevují se také hlasy, že by se mohl začít mstít všem, kdo ho na schůzi nepodpoří. A dílčí názory dokonce naznačují, že může svůj hněv ventilovat i do praktické politiky — možná i zkomplikovat Bidenovi nástup do úřadu nějakou další krizí, například útokem na jaderná zařízení v Íránu. Ať tak či tak, otázka posledních dní Donalda Trumpa v úřadu je další zásadní věcí, v níž bychom měli mít po skončení aktuální schůze Kongresu jasněji. Je velmi pravděpodobné, že letošní povolební etuda v USA za den dva skončí. Nyní uvidíme jak.",
  "datum": "Svět → Štěstí z šesti6. ledna 2021 v 13.53"
},
{
  "url": "https://denikreferendum.cz/clanek/32160-definice-antisemitismu-podle-ihra-se-zneuziva-k-popirani-prav-palestincu",
  "name": "Definice antisemitismu podle IHRA se zneužívá k popírání práv Palestinců",
  "perex": "Otevřený dopis palestinských a arabských akademiků a novinářů k definici antisemitismu podle Mezinárodní aliance pro připomínání holocaustu (IHRA) a ke způsobům, jakými je uplatňována, zveřejňujeme jako dokument.",
  "text": "↗\nDefinice antisemitismu podle IHRA se uplatňuje zejména proti levicovým a lidsko-právním skupinám podporujícím palestinská práva a proti kampani Bojkotu, stažení investic a sankcí (BDS). Prezentovat hnutí BDS jako antisemitské je hrubým zkreslením podstaty kampaně, která je v zásadě legitimním nenásilným prostředkem boje za palestinská práva. Foto FB BDS\nMy, níže podepsaní palestinští a arabští akademici, novináři a intelektuálové vyjadřujeme tímto naše stanovisko k definici antisemitismu podle Mezinárodní aliance pro připomínání holocaustu (IHRA) a ke způsobům, jakými se uvedená definice uplatňuje, interpretuje a prosazuje.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nV minulých letech byl boj proti antisemitismu stále častěji instrumentálně užíiván izraelskou vládou a jejími podporovateli ve snaze delegitimizovat palestinské snahy o sebeurčení a ve snaze umlčet obránce palestinských práv. Hrozí, že nezbytný zápas proti antisemitismu bude účelovým uplatňováním uvedené definice znevěrohodněn, a tím i diskreditován a oslaben.Antisemitismus je třeba odhalovat a potírat. Nenávist k židům pro jejich původ nelze tolerovat nikde na světě, a to bez jakýchkoliv výjimek. Antisemitismus se projevuje paušálním zobecňováním a stereotypy o židech, zejména pokud jde o moc a peníze, dále konspiračními teoriemi a popíráním holocaustu.  Boj proti popsaným předsudkům považujeme za plně legitimní a nezbytný. Věříme rovněž, že ponaučení z holocaustu, stejně jako ponaučení z jiných genocid moderní doby musí být součástí výchovy dalších generací proti všem formám rasových předsudků a nenávisti.  Aby se boj proti antisemitismu neminul účinkem, musí vždy mířit k podstatě. Definice antisemitismu podle IHRA však prostřednictvím uváděných příkladů spojuje judaismus se sionismem a předpokládá tak, že všichni židé jsou sionisté, jejichž sebeurčující ambice ztělesňuje stát Izrael ve své dnešní podobě. S tím zásadně nesouhlasíme. Boj proti antisemitismu by se neměl proměnit ve zbraň, která pomáhá delegitimizovat boj proti útlaku Palestinců, popírat jejich práva či zastřít pokračující okupaci jejich země. V tomto ohledu považujeme za klíčové následující:1. Boj proti antisemitismu musí být veden v rámci mezinárodního práva a lidských práv. Měl by být nedílnou součástí boje proti všem formám rasismu a xenofobie, včetně islamofobie a protiarabského či protipalestinského rasismu. Cílem tohoto boje je zaručit svobodu a emancipaci všem utlačovaným skupinám. Jeho smysl je zcela překroucen, pokud vede k obraně utiskovatelského a dobyvačného státu.2. Je obrovský rozdíl mezi situací, kdy jsou židé jako menšina diskriminováni a utiskováni antisemitskými režimy či skupinami, a stavem, kdy je sebeurčení židovské populace v Palestině postaveno na etnické výlučnosti a státně-teritoriální rozpínavosti. Dnešní Izrael je založen na vyhnání většiny původního palestinského obyvatelstva — což Palestinci a Arabové nazývají Nakbou — a na podmanění původních palestinských obyvatel, kteří stále žijí na území historické Palestiny buď jako občané druhé kategorie, nebo pod okupací; a právo na sebeurčení se jim upírá.3. Definice antisemitismu podle IHRA a související právní opatření přijaté v několika zemích se uplatňují zejména proti levicovým a lidsko-právním skupinám podporujícím palestinská práva a proti kampani Bojkotu, stažení investic a sankcí (BDS), přičemž upozaďuje skutečnou hrozbu přicházející pro židy z pravicových bělošských nacionalistických hnutí v Evropě a v USA. Prezentovat hnutí BDS jako antisemitské je hrubým zkreslením podstaty kampaně, která je v zásadě legitimním nenásilným prostředkem boje za palestinská práva.4. Zcela lichý je příklad antisemitismu podle definice IHRA, který mluví o „popírání práva židů na sebeurčení, např. s odůvodněním, že stát Izrael je rasistickým projektem“. V tomto příkladu schází uznání toho, že podle mezinárodního práva je současný Izrael již přes padesát let okupační mocností, jak to konečně uznávají i vlády těch zemí, které se řídí definicí IHRA. Chybí zde také úvaha nad tím, zda právo na sebeurčení znamená i právo na vytvoření židovské většiny prostřednictvím etnických čistek a zda by právo na sebeurčení nemělo být vyváženo garancí totožného práva pro palestinský národ. Definice IHRA navíc potenciálně zavrhuje jako antisemitské všechny nesionistické vize budoucnosti izraelského státu, jako například prosazování dvojnárodnostního státu či sekulárního demokratického státu, který by zastupoval stejnou měrou všechny své občany. Skutečná podpora práva národů na sebeurčení z něj nemůže vyloučit palestinský ani jiný národ.5. Věříme, že žádné právo na národní sebeurčení by nemělo zahrnovat právo vyhnat jiný národ a bránit mu v návratu k jeho půdě ani právo na jakýkoliv jiný způsob zajištění demografické převahy ve státě. Požadavek Palestinců na návrat do země, ze které byli vyhnáni, ať již sami, či jejich rodiče nebo prarodiče, nelze považovat za antisemitský. Skutečnost, že takový požadavek vyvolává mezi Izraelci úzkost, nedokazuje, že je nespravedlivý, natož že je antisemitský. Jde o nárok založený na mezinárodním právu, vycházející z rezoluce Valného shromáždění OSN č. 194 z roku 1948.6. Obviňovat z antisemitismu každého, kdo považuje současný izraelský stát za rasistický, a to bez ohledu na reálnou ústavní či institucionální rasovou diskriminaci, na níž je tento stát založen, znamená přiznat Izraeli absolutní beztrestnost. Izrael tak může deportovat své palestinské občany, rušit jim občanství nebo jim odepírat volební právo, a i nadále být imunní vůči obvinění z rasismu. Definice IHRA a způsoby jejího prosazování zamezují jakékoliv diskusi o tom, že je Izrael jako stát založen na etnicko-náboženské diskriminaci. Je tak v rozporu s elementární spravedlností a základními normami lidských práv a mezinárodního práva.7. Věříme, že spravedlnost vyžaduje plnou podporu práva Palestinců na sebeurčení, včetně požadavku na ukončení mezinárodně uznávané okupace jejich území a ukončení bezprizornosti a deprivace palestinských uprchlíků. Potlačení palestinských práv v definici IHRA svědčí o přístupu, jehož cílem je zachovat v Palestině namísto židovských práv židovská privilegia a namísto židovské bezpečnosti stvrdit židovskou nadvládu nad Palestinci. Jsme přesvědčeni, že lidské hodnoty a práva jsou nedělitelné a že boj proti antisemitismu by měl jít ruku v ruce s bojem za důstojnost, rovnost a emancipaci všech utlačovaných národů a skupin.Samir Abdallahfilmař, Paříž, FrancieNadia Abu El-Hajprofesorka antropologie, Columbia University, USALila Abu-Lughodprofesorka sociálních věd, Columbia University, USABashir Abu-Mannehlektor postkoloniální literatury, University of Kent, Velká BritánieGilbert Achcarprofesor rozvojových studií, SOAS, University of London, Velká BritánieNadia Leila Aissaouiovásocioložka a publicistka, Paříž, Francie Mamdouh Akerčlen správní rady, Birzeit University, Palestina Mohamed Alyahyaipublicista a prozaik, Omán Suad Amiryovápublicistka a architektka, Rámaláh, Palestina Sinan Antoonodborný asistent, New York University, Irák - USA Talal Asademeritní profesor antropologie, CUNY, USAHanan Ashrawiovábývalá profesorka srovnávací literatury, Birzeit University, Palestina Aziz Al-Azmehemeritní univerzitní profesor, Central European University, Vídeň, Rakousko Abdullah Baaboodakademik a výzkumný pracovník, Omán Nadia Al-Bagdadiováprofesorka historie, Central European University, Vídeň Sam Bahourspisovatel, Al-Bireh/Ramallah, Palestina Zainab Bahraniováprofesorka dějin umění a archeologie, Columbia University, USARana Barakatováodborná asistentka v oboru historie, Birzeit University, Palestina Bashir Bashirodborný asistent v oboru politické teorie, Open University of Israel, Raanana, Izrael Taysir Batnijimalíř, Gaza, Palestina a Paříž, Francie Tahar Ben Jellounspisovatel, Paříž, Francie Mohammed Bennisbásník, Mohammedia, MarokoMohammed Berradapublicista a literární kritik, Rabat, MarokoOmar Berradapublicista a kurátor, New York, USA Amahl Bisharaodborný asistent, vedoucí Katedry antropologie, Tufts University, USA Anouar Brahemhudebník a skladatel, Tunisko Salem Brahimifilmař, Alžírsko-Francie Aboubakr Chraïbiprofesor, Katedra arabských studií, INALCO, Paříž, FranicieSelma Dabbaghováspisovatelka, Londýn, Velká Británie Izzat Darwazehprofesor komunikačního inženýrství, University College London, Velká BritánieUKMarwan Darweishodborný asistent, Coventry University, Velká Británie Beshara Doumaniováprofesor palestinských studií a historie, Brown University, USA Haidar Eidodborný asistent v oboru anglické literatury, Al-Aqsa University, Gaza, PalestinaZiad Elmarsafyprofesor srovnávací literatury, King’s College London, Velká BritanieNoura Erakatováodborná asistentka, africká studia a kriminální spravedlnost, Rutgers University, USASamera Esmeirováodborná asistentka v oboru rétoriky, University of California, Berkeley, USAKhaled FahmyFBA, profesor moderních arabských studií, University of Cambridge, Velká BritánieAli Fakhrouakademik a spisovatel, BahrajnRanda Farahodborný asistent, katedra antropologie, Western University, KanadaLeila Farsakhováodborná asistentka v oboru politických věd, University of Massachusetts Boston, USAKhaled Furaniodborný asistent v oboru sociologie a antropologie, Tel-Aviv University, Izrael State of IsraelBurhan Ghaliounemeritní profesor sociologie, Sorbonne 3, Paříž, FrancieAsad Ghanemprofesor politických věd, Haifa University, Izrael State of IsraelHonaida Ghanimováředitelka Palestinského fóra pro izraelská studia (Madar), Ramalláh, PalestinaGeorge Giacamanprofesor filozofie a kulturních studií, Birzeit University, PalestinaRita Giacamanováprofesorka, Institut komunity a veřejného zdraví, Birzeit University, PalestinaAmel Gramiováprofesorka genderových studií, Tunisian University, TunisSubhi Hadidiliterární kritik, Sýrie - FrancieGhassan Hageprofesor sociologie a antropologie, University of Melbourne, AustrálieSamira Hajováemeritní profesor historie, CSI/Graduate Center, CUNY, USAYassin Al-Haj Salehspisovatel, SýrieDyala Hamzahováodborná asistentka v oboru arabské historie, Université de Montréal, KanadaRema Hammamiováodborná asistentka v oboru antropologie, Birzeit University, PalestinaSari Hanafiprofesor sociologie, American University of Beirut, LibanonAdam Haniehlektor rozvojových studií, SOAS, University of London, Velká BritánieKadhim Jihad Hassanpublicista a překladatel, profesor na INALCO-Sorbonne, Paříž, FrancieNadia Hijabovápublicistka a lidskoprávní aktivistka, Londýn, Velká BritánieJamil Hilalspisovatel, Rámaláh, PalestinaSerene Hleihlehovákulturní aktivistka, Jordánsko-PalestinaBensalim Himmichakademik, spisovatel, MarokoKhaled Hroubprofesor blízkovýchodních studií, Northwestern University, KatarMahmoud Husseinspisovatel, Paříž, FrancieLakhdar IbrahimiPařížská škola mezinárodních vztahů, Institut d’Etudes Politiques, FrancieAnnemarie Jacirováfilmařka, PalestinaIslah Jadodborný asistent v oboru politických věd, Birzeit University, PalestinaLamia Joreigeovávizuální umělkyně a filmařka, Bejrút, LibanonAmal Al-Jubouriováspisovatelka, IrákMudar Kassisodborný asistent v oboru filozofie, Birzeit University, PalestinaNabeel Kassisbývalý profesor fyziky a politik, Birzeit University, PalestinaMuhammad Ali Khalidiprofesor filozofie, CUNY Graduate Center, USARashid Khalidiprofesor moderních arabských studií, Columbia University, USAMichel Khleififilmař, Palestina-BelgieElias Khouryspisovatel, Bejrút, LibanonNadim Khouryodborný asistent v oboru mezinárodních studií, Lillehammer University College, NorskoRachid Koreichimalíř, Paříž, FrancieAdila Laïdi-Haniehovágenerální ředitelka, Palestinské muzeum, PalestinaRabah Louciniprofesor historie, Oran University, AlžírskoRabab El-Mahdiodborný asistent v oboru politických věd a mezinárodních vztahů, The American University, Káhira, EgyptZiad Majedodborný asistent v oboru blízkovýchodních studií, American University, Paříž, FrancieJumana Mannaováumělkyně, Berlín, NěmeckoFarouk Mardam Beypublicista, Paříž, FrancieMai Masriovápalestinská filmařka, LibanonMazen Masriprofesor práva, City University of London, Velká BritánieDina Mataroválektorka politické komunikace a arabských médií, SOAS, University of London, Velká BritánieHisham Matarspisovatel, profesor na Barnard College, Columbia University, USAKhaled Mattawabásník, profesor anglické literatury, University of Michigan, USAKarma Nabulsiováprofesorka politických věd a mezinárodních vztahů, University of Oxford, Velká BritánieHassan Nafaaemeritní profesor politických věd, Cairo University, EgyptNadine Naberováprofesorka, Katedra gendru a ženských studií, University of Illinois at Chicago, USAIssam Nassarprofesor, Illinois State University, USASari Nusseibehemeritní profesor filozofie, Al-Quds University, PalestinaNajwa Al-Qattanováemeritní profesorka historie, Loyola Marymount University, USAOmar Al-Qattanfilmař, předseda Palestinského muzea & Nadace A. M. Qattan, Velká BritánieNadim N Rouhanaprofesor mezinárodních studií, The Fletcher School, Tufts University, USAAhmad Sa’adiprofesor, Haifa, IzraelRasha Saltiovávýzkumnice a nezávislá kurátorka, publicistka, Německo-LibanonElias Sanbarspisovatel, Paříž, FrancieFarès Sassineprofesor filozofie a literatury, Bejrút, LibanonSherene Seikalyováodborná asistentka v oboru historie, University of California, Santa Barbara, USASamah Selimováodborná asistentka, A, ME & SA Languages & Literatures, Rutgers University, USALeila Shahidovápublicistka, Bejrút, LibanonNadera Shalhoub-Kevorkianováprofesorka právnické fakulty, Hebrew University, IzraelAnton Shammasprofesor srovnávací literatury, University of Michigan, Ann Arbor, USAYara Sharifováodborná asistentka v oboru architektury a urbanistiky, University of Westminster, Velká BritánieHanan Al-Shaykhováspisovatelka, Londýn, Velká BritánieRaja Shehadehprávník a publicista, Ramalláh, PalestinaGilbert Sinouéspisovatel, Paříž, FrancieAhdaf Soueifpublicista, Egypt/Velká BritánieMayssoun Sukariehováodborná asistentka v oboru mezinárodního rozvoje, King’s College London, Velká BritánieElia Suleimanfilmař, Palestina-FrancieNimer Sultanylektor veřejného práva, SOAS, University of London, Velká BritanieJad Tabetarchitekt a spisovatel, Bejrút, LibanonJihan El-Tahriováfilmařka, EgyptSalim Tamariemeritní profesor sociologie, Birzeit University, PalestinaWassyla Tamzaliováspisovatelka, producentka současného umění, AlžírskoFawwaz Traboulsispisovatel, Bejrút, LibanonDominique Vidalhistorik a novinář, Palestina-FrancieHaytham El-Wardanyspisovatel, Egypt-NěmeckoSaid Zeedaniemeritní odborný asistent filozofie, Al-Quds University, PalestineRafeef Ziadahoválektorka komparativních politik, SOAS, University of London, UKRaef ZreikMinerva Humanities Centre, Tel-Aviv University, IzraelElia Zureikemeritní profesor, Queen’s University, KanadaDopis vyšel v deníku The Guardian. Z anglického originálu přeložili Zdeněk Jehlička a Prokop Singer.",
  "datum": "Svět → Dokument7. ledna 2021 v 13.28"
},
{
  "url": "https://denikreferendum.cz/clanek/32161-vitezstvi-demokratu-vsenatorskych-volbach-vgeorgii-jehistorickym-meznikem",
  "name": "Vítězství demokratů v senátorských volbách v Georgii je historickým mezníkem",
  "perex": "Úspěch dvou demokratů v tradičně republikánském státě není důležitý jen kvůli kontrole nad Senátem, ale i z hlediska dlouhodobých trendů. Ilustruje například sílící angažovanost Afroameričanů nebo proměnu jižanských měst.",
  "text": "↗\nDesetimilionová Georgie se rozkládá mezi Tennessee, Jižní Karolínou, Alabamou a Floridou. Až do nedávna byla typickým jižanským státem se vším všudy. Grafika HipPostCard\nHistoricky bezprecedentní útok davů na sídlo amerického Kongresu ve washingtonském Kapitolu, jenž vyprovokoval prezident Donald Trump lživě tvrdící, že mu byly ukradeny nedávné prezidentské volby, poněkud zastínil další historickou událost — senátorské volby ve státě Georgia. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nUdálostí byly už proto, že se v nich rozhodovalo, zda většinu v Senátu bude mít Republikánská strana nebo Demokratická strana. Pokud by republikáni získali alespoň jedno ze dvou senátorských křesel, o něž se soutěžilo, udrželi by si nejtěsnější většinu v Senátu. To by značně komplikovalo nejen plány nově zvoleného prezidenta Joea Bidena na uskutečnění slibovaných reforem, ale i schvalování jednotlivých členů jeho vlády.\nKomentář●Petr Jedlička\nPozornost pro Georgii\nSe senátorskými volbami v Georgii se začala pojit velká očekávání s dopady pro celou Ameriku, už když v nich v listopadu překvapivě nezískali republikánští kandidáti více než padesát procent hlasů, a muselo se tedy konat na začátku ledna druhé kolo. To se zapíše do historie nejen proto, že obě senátorská křesla nakonec získali v této dosavadní republikánské baště po listopadovém vítězství Bidena dva demokraté. Historickým milníkem je i to, kdo tito noví demokratičtí senátoři jsou. Třiatřicetiletý bývalý novinář Jon Ossoff, který porazil dlouholetého politického matadora Davida Perduea, bude po Joe Bidenovi druhým nejmladším senátorem v historii amerického Kongresu. V Georgii, která byla doposud tradiční baštou bělošské křesťanské Ameriky, je navíc rozchodem s tradicemi i to, že Ossoff je židovského původu. V Kongresu sice už několik židovských politiků zasedá — novou hlavou senátní většiny se kupříkladu stane dosavadní lídr demokratické menšiny Chuck Schumer, politik židovského původu z New Yorku —, ale téměř všichni pocházejí z tradičně „modrých“ severských států.V politickém a společenském kontextu jižanského státu Georgia je ovšem ještě větším historickým průlomem zvolení afroamerického reverenda Raphaela Warnocka. Ten porazil podnikatelku Kelly Loefflerovou, kterou republikánský guvernér Brian Kemp jmenoval do senátorského křesla poté, co na svůj post rezignoval ze zdravotních důvodů v prosinci 2019 její předchůdce. Leofflerová a Warnock se tak oba účastnili senátorských voleb poprvé. Jelikož šlo o doplňovací volby, bude se muset Warnock na rozdíl od Ossoffa, který byl zvolen na šest let, snažit obhájit své vítězství už za dva roky.\n↗\nFinalisté georgijských voleb v grafice TLDR. Zleva nahoře: Raphael Warnock a Kelly Loefflerová, dole Jon Ossoff a David Perdue. Repro DR\nZvolení Afroameričana do Senátu v jižanské Georgii je samo o sobě zásadní zprávou. Z jižanských států sice do Senátu bylo v minulosti zvoleno několik afroamerických politiků, ale vždy za Republikánskou stranu, protože afroamerický původ byl v kombinaci s kandidaturou za demokraty v „červených“ státech příliš velkou překážkou. V modrých státech měli afroameričtí politici  kandidující do Senátu za Demokratickou stranu větší šance: jeden z nich, Barack Obama, reprezentující Illinois, se dokonce stal prezidentem. Kamala Harrisová z Kalifornie je nyní viceprezidentskou USA.Warnockovo vítězství má ale i další symbolické dimenze. Poté, co v roli pastora prošel několika náboženskými kongregacemi v několika státech, stal se v roce 2005 pastorem Ebenezerovy baptistické kongregace v Atlantě, jejímž pastorem byl kdysi i Martin Luther King, junior. Podobně jako King se Warnock dlouhodobě angažuje v boji za lidská a občanská práva, a nebyla náhoda, že si ho Barack Obama vybral, aby pronesl benedikci během jeho druhé inaugurace.Proč Georgia volila demokratyVítězství Bidena, Ossoffa i Warnocka nemusí ještě znamenat, že se tradičně „červený“ stát, jakým Georgie dosud byla, přesouvá trvale do tábora modrých států. Guvernérem státu dál zůstává republikán, a i zákonodárný sbor státu je poměrně pevně v rukou republikánů.Američtí komentátoři připisují úspěchy demokratů v prezidentských i senátorských volbách v Georgii především politice Donalda Trumpa. Ten mobilizoval svojí antisociální, xenofobně a občas otevřeně rasisticky laděnou politikou, jakož i nepřetržitou sérií politických přešlapů a skandálů, nejen demokraty obecně, ale zejména afroamerickou komunitu. Do průběhu voleb zasáhl ke smůle republikánských kandidátů i svým umanutým opakování lží, že mu volby byly ukradeny, protože je prý zmanipulovaly ve prospěch Bidena jakési zákulisní síly. Tím pochopitelně demotivoval ty republikánské voliče, kteří uvěřili, že volby budou i tentokrát zmanipulované. \nAnalýza●Petr Jedlička\nTrumpovské žaloby na volby po měsíci: jedna velká blamáž\nTrump se také pustil v boji o volební výsledky i do přímého souboje s guvernérem, viceguvernérem a státním tajemníkem státu Georgia, které nejrůznějším způsobem hanil, když se nechtěli podvolit jeho nátlaku, aby zpochybnili regulérnost voleb. Naprosto skandální, potenciálně kriminální, byl pak nátlak Trumpa na státního tajemníka Georgie v telefonátu, který unikl dva dny před volbami do médií. Toto mafiánské jednání prezidenta pro změnu zřejmě odradilo od účasti ve volbách řadu tradičních republikánů, kteří nepatří nezbytně k Trumpovým fanouškům.Oba demokratičtí kandidáti ale nevyhráli jen „zásluhou“ Trumpa. Oba, na rozdíl od svých protikandidátů, akcentovali důležitá témata, která hýbou Amerikou během koronakrize — tedy jak nutnost účinné politiky, která by zastavila epidemii, tak potřebu velkorysé vládní ekonomické pomoci lidem a podnikatelům postiženým krizí. Loeffrerová si navíc uškodila i podpásovými útoky na afroamerickou komunitu a Warnockovu kazatelskou minulost, jakož i snahou být vzornou žačkou Trumpa. K němu se hlásil též Perdue, kterému vítězství v prvním kole senátních voleb v listopadu zřejmě uniklo i proto, že na volebním shromáždění záměrně komolil první jméno Harrisové, s jasným rasistickým podtextem. \nŠtěstí z šesti●Petr Jedlička\nTrumpovy útoky na volby: šest důvodů, proč to dělá\nRepublikáni i demokraté dlouhodobě vědí, že v afroamerických voličích ve státech s velkou afroamerickou populací, jako je Georgia, se skrývá nemalý potenciál, ale republikáni doposud dokázali s pomocí nejrůznějších rafinovaných strategií účast Afroameričanů, kteří většinově volí demokraty, ve volbách potlačovat, anebo je demotivovat. Obrovská zásluha na mobilizaci afroamerických voličů patří zejména afroamerické političce a aktivistce Stacey Abramsové. Ta se poté, co neuspěla před dvěma roky těsně v klání o post guvernérky, pustila do organizování a politického vzdělávání afroamerické komunity — s fantastickými výsledky. Nebyla samozřejmě jediná, na afroamerické voliče se zaměřila i celá řada dalších organizací, ale byla nejúspěšnější.Je možné argumentovat, že Biden nakonec těsně porazil Trumpa právě zásluhou velké volební účasti afroamerické komunity, a stejně tomu bylo s vítězstvími Ossoffa i Warnocka. Posledně jmenovaný dokonce dosáhl ve volebních okrscích, v nichž převažují Afroameričané, lepších výsledků než Biden. Abramsová a další aktivisté přitom sehráli zásadní roli v tom, že se tito voliči vůbec registrovali, jakož i v přesvědčování, že na jejich hlasech záleží.\n↗\nPřední georgijská aktivista a politička Stacey Abramsová. Foto CommonwealthClub.org\nZa volebními výsledky v Georgii jsou ale i další faktory, které jsou pro republikány v dlouhodobé perspektivě stejně znepokojivé, jako je aktivizace afroamerické komunity. Georgia je totiž státem, který lze považovat za jakousi laboratoř demografických změn v USA. Nejenže v ní dlouhodobě roste podíl afroamerického obyvatelstva, jakož i Hispánců, ale také raketově rostou velké městské aglomerace, jako je Atlanta a Savannah. Do těchto a dalších měst, kde se usídlila celá řada technologických firem, se stěhují mladí profesionálové z celé Ameriky. A podle různých údajů až osmdesát procent z nich sympatizuje s demokraty, což se také projevilo ve volbách. Kupříkladu ve Fulton County, kam patří i část Atlanty a jejích předměstí, volilo demokratické kandidáty až devadesát procent voličů. Tradiční republikánské oblasti na venkově nedokázaly konkurovat. Georgia jako varování pro republikányVýsledky voleb v Georgii jsou tedy jasným varováním pro Republikánskou stranu. I v dříve „červené“ Arizoně uspěl Biden kvůli demografickým a kulturním změnám, které probíhají v celé Americe. \nSloupek●Jakub Patočka\nTrumpův konec\nArizonská Maricopa County se svým demografickým složením velmi podobá okolí Atlanty. I tam se stěhují masově mladí profesionálové, i tam sílí univerzitní „průmysl“, i tam roste počet Hispánců a Afroameričanů, kteří se politicky aktivizují. Republikáni tedy budou muset hledat novou politickou strategii, zejména nějaký nový jazyk. Trumpova éra byla nejspíš jejich posledním úspěšným pokusem dominovat americké politice s pomocí síly a jazyka rasové i kulturní polarizace. Ačkoliv útok Trumpových příznivců na Kapitol, jakož i 75 miliónů voličů, které dokázal zmobilizovat v prezidentských volbách na svou podporu, zdánlivě naznačují, že „bílá křesťanská Amerika“ ještě není politicky u konce s dechem, realističtější republikáni už vědí, že pokud se bude strana upínat k těmto voličům, bude s demokraty stále častěji prohrávat i ve státech, jako je Georgia, kde dříve měla vítězství takřka jisté ve všech typech voleb.Trump Republikánskou ovšem stranu ale značně poškodil a rozštěpil. Takže hledat z „demografické pasti“ cestu ven pro ni nebude snadné.",
  "datum": "Svět → Komentář7. ledna 2021 v 16.17"
},
{
  "url": "https://denikreferendum.cz/clanek/32118-knez-tu-kaze-koho-volit-polska-kulturni-revoluce-vsak-probiha-i-v-podkarpati",
  "name": "Kněz tu káže, koho volit. Polská kulturní revoluce však probíhá i v Podkarpatí",
  "perex": "Vládní ultrakatolická strana Právo a spravedlnost tu ve volbách získala šedesát procent hlasů. Chudé Podkarpatí je nejpobožnějším a nejkonzervativnějším regionem Polska. I tady se však ženy začínají hlásit o slovo a domáhat se svobody.",
  "text": "↗\nLiberálové ve Varšavě po volbách na sociálních sítích psali, že by se měla kolem Podkarpatí vybudovat zeď, že by se sem mělo hodit pár granátů. Heslo „Moje tělo, moje volba“ na protestu v Lubaczówě. Foto Marcin Piotrowski\n„Tohle kdysi býval tak multikulturní region! Tady stojí katolický kostel, tady pravoslavný kostel, tady synagoga. Jednou za rok sem jezdí rabíni z New Yorku a během rituálů pouštějí do vzduchu svá přání,“ vypráví fascinovaně Marcin Piotrowský, třicátník s plnovousem, veselýma očima a květovanou rouškou, zatímco projíždíme dvoutisícovým městečkem Cieszanów.\nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\n„Zkrátka jedno z nejbáječnějších míst k životu v Polsku: bohatá historie, levné pozemky, nádherná příroda. Vzbudit děti, aby vstaly včas do školy, není snadné, ale když máme jít ráno pozorovat jeleny, vstanou klidně v pět,“ směje se.Konečně se blížíme k němu domů. Široko daleko nic, jen tušení lesů a lánů přikrytých ničím nerušenou podvečerní tmou. Nebýt laskavosti Piotrowského, který mě na nádraží ve dvacet kilometrů vzdáleném Lubaczówě vyzvedl, neměla bych šanci se sem dostat. Jedinou veřejnou dopravou, která jeho vesnici spojuje se světem, jsou školní autobusy.Zatímco Piotrowský si to tu nemůže vynachválit, městští liberálové, kteří sem nikdy ani nevkročili, si z Podkarpatí, jihovýchodního okraje Polska při hranicích s Ukrajinou, utahují. Obyvatelé Podkarpatí se stali terčem povýšených memů i neskrývané nenávisti. „Po volbách se na sociálních sítích psalo, že by se měla kolem Podkarpatí vybudovat zeď, že by se sem mělo hodit pár granátů,“ popisuje Piotrowský.Jediné, čeho je tu dostatek, jsou kostelyOd obnovení samostatného polského státu, jehož území bylo od konce osmnáctého století do konce první světové války — s výjimkou krátké epizody v období napoleonských válek — rozporcováno mezi Prusko, Rakousko a Rusko, uplynulo sto dva let. Někdejší rozdělení mezi různě vyspělé mocnosti, podtržené navíc tím, že po konci druhé světové války Stalin de facto celý stát posunul o sto až dvě stě kilometrů na západ, však Polsku zadělalo na nerovnost mezi regiony, jejímiž důsledky země trpí dodnes.O bohatším a liberálním západu Polska, který spadal pod Prusko a kde lidé výrazněji tíhnou k podpoře opoziční strany Občanská platforma, se hovoří jako o „Polsku A“. Konzervativní chudý východ, jež byl součástí Ruska a Rakouska a kde se těší vyšší podpoře vládní ultrakatolická strana Právo a spravedlnost (PiS), bývá označován jako „Polsko B“. To horší Polsko.Nejchudšímu Podkarpatí, jejž kdysi schvátilo Rakousko-Uhersko, se říká „Polsko C“. PiS tu v loňských volbách do parlamentu získal třiašedesát procent hlasů.\nReportáž●Petra Dvořáková\nMůj potrat ti nemusí být líto! Protesty v Polsku jsou nadějí pro ženy z celého světa\nPodkarpatí se v rámci Polska vyznačuje téměř nejvyšší nezaměstnaností, téměř nejnižším HDP na hlavu a v důsledku i téměř nejvyšším podílem obyvatel, kteří emigrují za prací do zahraničí. Jde o region s nejnižší mírou urbanizace: na venkově žije téměř šedesát procent obyvatel. Jelikož se tu vzhledem k nedostatku veřejné dopravy všichni vozí v ojetých autech, obsah smogu v ovzduší přesahuje škodlivou míru.Jediné, čeho je tu dostatek, jsou kostely. Není pobožnějšího regionu. Nedělní mše se účastní dvě třetiny obyvatel — dvojnásobek polského průměru. Kostely tu představují místo setkávání i volnočasových aktivit — a zároveň pevnost střežící konzervativní pořádky.„Kněz lidem káže, jaké noviny mají číst i koho mají volit. Když vloni propukl skandál ohledně zneužívání dětí knězi, místní seniorky, které jsem učila angličtinu, nechápaly, že někdo věří slovu vlastního dítěte víc než slovu kněze. O Janu Pavlovi II. se děti učí ve škole i v rámci hudební výchovy,“ popisuje Marina Piotrowská.Tančit na kostech padlých vojákůMarcin Piotrowský se narodil v sousedním lublinském vojvodstí. S Marinou, rodačkou z Estonska, která do Lublinu přijela studovat polský jazyk a kulturu, se seznámil na univerzitě. Jedenáct let pracovali v Irsku, ale celou dobu pomýšleli na návrat do Polska. Vylidňující se Podkarpatí jim učarovalo. Koupili proto chátrající budovu bývalé školy ve vesnici o čtyřiceti obyvatelích Gorajec a přeměnili ji v penzion, v jehož útulné jídelně teď sedíme.Ze všeho tu dýchá slavnostní klid adventu. Ze zdí na nás hledí jak pravoslavné, tak katolické svaté obrázky, přes židle spadají háčkované přehozy a pestrobarevné korále, po místnosti běhají děti ve vánočních svetrech. Jména všech členů rodiny začínají na „M“. Totéž platí i pro zvířata. Jejich mourovaná kočka se jmenuje Miłość, tedy Láska.Jelikož Piotrowští místní tradiční kultury obdivují, záhy po svém nastěhování tu zorganizovali letní festival Folkowisko. Vzhledem k historii regionu se jim jevilo přirozené zasvětit první ročník ukrajinské kultuře.„Neměli jsme nejmenší tušení, jak moc zde Ukrajince nenávidí. Psali o nás, že tančíme na kostech padlých polských vojáků. Že se koupeme v jejich krvi,“ popisuje Marina, bledá žena s obrovskýma očima, oblečená do červeného svetru se sobem.Multikulturní rozmanitost z lubaczówského regionu vymazaly války. O odstranění Židů, tvořících kdysi až třetinu populace, se postarali němečtí nacisté. Pravoslavní Ukrajinci z regionu vymizeli ještě dřív, v důsledku polsko-ukrajinské války mezi lety 1918 a 1919. Kdo nepadl, byl vyhnán. V důsledku dnes žije v lubaczówském regionu méně lidí než před sto lety.„Zabíjely samozřejmě obě strany, ale tady se mluví jen o tom, kolik Poláků zabili Ukrajinci. I proto tu má PiS takovou podporu. Politici PiS neustále hovoří o tom, jak moc Poláci trpěli — a tady narativ o polském utrpení rezonuje zvlášť silně,“ dodává Marcin, dolévá nám červené víno a jde si hrát s dětmi.„Nedokázala jsem si představit, že bych se proti vládě nahlas vzepřela. Jsem introvert — a sama jsem kdysi věřila propagandě. V Estonsku pocházím z ruské menšiny, doma jsme sledovali ruskou státní televizi. Do Polska jsem přijela jako proputinovská nadšenkyně,“ vypráví Marina.  Ukrajinec a Estonka vraždící polské dětiJenže 23. října vyhlásil polský Ústavní soud verdikt, dle nějž jsou potraty z důvodu poškození plodu v rozporu s ústavou. Pokud by vešel v platnost, znamenalo by to takřka úplný zákaz potratů, a to v zemi s již tak téměř nejpřísnější potratovou legislativou v Evropě. „Nikdy v životě jsem necítila takový vztek,“ vzpomíná na 23. říjen Marina.Proti rozsudku demonstrovaly statisíce lidí v téměř šesti stech městech po celé zemi — i v Lubaczówě. Místní demonstrace probíhající 23. a 24. října přitom znamenaly první protest nejen v životě Mariny, ale i v moderní historii celého města.„Vzniklo to zcela spontánně. Myslely jsme, že nás bude třicet. Poprvé nás přišlo sto. A podruhé nás bylo přes tisíc,“ vypráví Marina. „Jedna dívka navrhla, abychom zanechali transparent u kostela. Bály jsme se však, že zraníme city lidí, kteří do kostela chodí, našich babiček. Nechtěly jsme se jich dotknout. Jim však na našich pocitech až tak moc nesešlo,“ pokrčí rameny Marina.Demonstranti v Lubaczówě nemohou schovat svou tvář za pohodlnou anonymitu velkoměsta. O Marcinovi a Marině se tu teď hovoří jako o „Ukrajinci a Estonce, kteří chtějí vraždit polské děti“. S nenávistnými komentáři na sítích se potýkají doteď.\n↗\nNěco takového Lubaczów ještě neviděl. „Vzniklo to zcela spontánně. Myslely jsme, že nás bude třicet. Poprvé nás přišlo sto. A podruhé nás bylo přes tisíc,.“ Foto Facebook Murem za Kobietami Lubaczów\n„My naštěstí máme penzion, ale ženě, která měla na protestu projev, v práci na rovinu řekli, ať už se protestů neúčastní, pokud nechce přijít o zaměstnání. Když jsme místo velkých protestů začali pořádat menší akce s transparenty, lidé se účastnit zdráhali, protože by v hloučku o pěti lidech byli až moc vidět,“ doplňuje Marina.Někteří učitelé se opřeli do studentů, kteří si profilovou fotografii na sociálních sítích zkrášlili červeným bleskem, symbolem protestů. Mladé ženy, které doteď organizují menší protestní akce s transparenty, čelí povýšeným komentářům o tom, že nevědí, o čem mluví, že ani nerozumí tomu, co mají na transparentech napsané.My ženy jsme vychovávány k mlčení              „I já jsem bývala silně věřící. Tady jsou lidé zkrátka zvyklí věřit, stejně jako jsou zvyklí dívat se na vládní televizi. Každý se tu snaží zapadnout,“ obezřetně vypráví tlumeným hlasem Zuzana, černovlasá dívka s ledovýma očima nad květovaným hrníčkem čaje s nápisem Dzień Kobiet — Den žen. Nad hlavou jí visí obrazy Ježíše a Marie.Zuzana, studentka grafického designu ve Varšavě, je jedinou další místní aktivistkou, která za mnou druhý den ráno k Piotrowským přijela. Ostatní ženy jsou prý situací unavené.           „I já jsem unavená, ale vnímám jako svou povinnost dál nahlas mluvit. Lidé tady se o potratech nenamáhají ani přemýšlet: zkrátka nás označí za vražedkyně, tečka,“ vysvětluje. Sama donedávna akceptovala dosavadní polskou potratovou legislativu, která umožňuje podstoupit legální potrat pouze v hraničních situacích. Legalizaci potratů začala podporovat až v důsledku protestů a souběžně s nimi probíhající diskuse.\n↗\nZuzana a Marcin během malování blesků na trička před akcí v Lubaczówě. Foto Facebook Murem za Kobietami Lubaczów\nNa druhém protestu se plachá Zuzana dokonce chopila mikrofonu. „Hlas se mi třásl, ale věděla jsem, že když to zvládnu já, povzbudím tím ostatní. My ženy jsme vychovávány k mlčení,“ popisuje sotva slyšitelně. Zuzana však se svým rodným regionem soucítí: „Lidé tu žijí ze dne na den. Jsou příliš frustrovaní na to, aby se starali o něco jiného než o sebe.“Zpět do Lubaczówa nás veze Zuzanin otec. „Jak se mi tu žije? Zatímco dcerka dělá revoluci, já zavařuju okurky!“ provolává vesele, načež se rozbásní o nádheře polí pokrytých květy mrazu. Jednu zavařovačku jeho okurek dostávám darem. Nakládá je ve vodě z vřídla vedle kostela, která je považována za posvátnou a která prý jeho okurkám mimořádně svědčí.Rodiče tomu nerozumíVčerejší sníh roztál. Teprve teď, beze sněhu, vyniká studený smutek bezlisté zimní krajiny za okny vlaku. Na prázdných polích, vybledlých od mlhy a mrazu, stojí bezútěšně opuštěná torza stromů, jimž dřevorubci nedovolili dospět. Zdá se, že všichni cestující ve vlaku do třicetitisícového města Jarosław, ležícího čtyřicet kilometrů od Lubaczówa, klimbají. Nikdo s nikým nemluví. Podkarpatí je regionem tísnivého ticha.„Zle se tu žije. Jarosław je vesnička. Co je můj sen? Odletět letadlem. Do Anglie,“ odpovídá lámanou angličtinou šestnáctiletý chlapec s tvářemi posetými pihami, který si ve vlaku ke mně přisedl. Co si myslí o současných protivládních protestech? „Protesty podporujeme stejně jako všichni naši kamarádi. Rodiče tomu nerozumí,“ chopí se slova jeho kamarádka, dívka s blonďatým melírem; když jí při promluvě z úst sklouzla černá rouška, odhalila rovnátka.Vedle řeznictví a stánku s pečivem u východu z nádraží jsou vylepené plakáty, z nichž se usmívá Jan Pavel II.               „V růženci je síla,“ hlásá slogan na plakátě. Městem se rozléhá křik havranů. Lidé si nosí domů snítky jmelí a pohledy váhavě kontrolují obsah obchodních výloh. Nikdo se mnou nemluví. V reakci na mé otázky jen beze slova odvracejí zraky a zrychlují krok.„Tady člověk musí zkrátka dávat pozor, s kým a o čem si povídá. Když přijde řeč na politiku, je často lepší se usmát a stočit řeč na počasí,“ omlouvá své spoluobyvatele šedesátnice s karamelovými kudrlinkami a jedinečnýma modro-hnědýma očima. Její dcera se účastnila protestů ve Vratislavi.           „V práci ji kvůli tomu začali šikanovat. Dala výpověď. Ve Vratislavi je i jiná práce. Totéž si můj syn tady ale dovolit nemůže,“ dodává.„Žije se nám tu dobře, protože milujeme pána boha a pán bůh miluje nás,“ odpovídá s rukama sepjatýma v modlitbě středoškolák s nevinným obličejem, který za zvuku koled prodává vedle kostela umělohmotné stromky. „Protesty podporuji, ženy mají mít svobodu,“ odpovídá bez váhání k mému překvapení tak jako každý, komu zde stojím za odpověď… — s jedinou výjimkou. „Co kdyby matka zabila Chopina nebo Beethovena? Jakým právem rozhodujeme za dítě, zda se má narodit anebo umřít? V této debatě chybí hlas dětí, které jsou sice nevyspělé fyzicky, nikoliv však intelektuálně. Intelektuálně jsme nevyspělí my,“ vysvětluje mi řádová sestra oděná v temně modrém, než mi s polystyrenovým adventním věncem v dlaních uteče nakoupit si housky.Čas vychovat své rodiče„Lidé se tu bojí, že někoho urazí. Věděla jsem, že tady protest nikdo nezorganizuje,“ vysvětluje Emilia, tmavovláska v leopardí košili, která se rozhodla vzít organizaci demonstrace v Jaroslawi do vlastních rukou. Emilii je šestnáct let.Zpočátku byla rozhodnutá protestovat sama s transparentem před kanceláří PiS. „Jenže pak jsem se o tom bavila s kamarády a všichni se mnou souhlasili. Vytvořila jsem proto událost na Facebooku. Začali se mi ozývat další lidé, že mi s organizací pomůžou. Počítala jsem s tím, že budu sama. A nakonec nás bylo sedm set,“ říká.Protesty zorganizovala dva. „Na prvním jsem byla strašně nervózní. Vůbec jsem nevěděla, co mám dělat. Na druhém už jsem se cítila jako doma,“ popisuje se suverénním úsměvem. \n↗\n„Na prvním protestu jsem byla strašně nervózní. Vůbec jsem nevěděla, co mám dělat. Na druhém už jsem se cítila jako doma,“ popisuje se suverénním úsměvem. Foto Archív Emilie Stechnijová\nKdyž dojde řeč na nenávist na sociálních sítích — někteří na Facebook psali, že matka měla Emilii potratit — mávne tato náctiletá žena rukou: „Někteří lidi si zkrátka nezaslouží pozornost, ne?“ Od organizování dalších protestů však ustoupila poté, co ji přišla domů vyslýchat policie.Obraně práv žen se Emilia hodlá věnovat i v budoucnu. Nerovnost mezi pohlavími ji začala pálit během návštěvy Izraele.               „V ortodoxních čtvrtích nám muži dávali najevo své znechucení jen proto, že jsme na sobě měly make-up. U Zdi nářků byla modlitební část pro muže dvakrát větší než ta pro ženy. Muži se u rituálů bavili, zpívali!“ vzpomíná.„Ženy přitom to, že se s nimi zachází jinak, často ani nevidí,“ dodává. Její rodiče se prý o politiku nikdy moc nezajímali — pročež jim teď Emilia vysvětluje, jak se věci mají. „Je čas, abychom teď my vychovali své rodiče, viď?“ směje se druhá Emilia v místnosti.Prostor k setkání nám v opuštěném domě své matky poskytla aktivistka Emilia. Právě tady, na květovaném gauči v růžově vymalovaném obýváku, trávím své poslední dny v Polsku.Modlila jsem se, aby mě rodiče milovaliKdyž jsem aktivistku Emilii požádala o rozhovor, obdržela jsem obratem nabídku noclehu s dodatkem, že pro své hosty ráda vegetariánsky vaří. „Chybí mi tu ženy, chybí mi diskuse s nimi: o potratech, politice, aktivismu… široko daleko není nikdo tak moc levicový jako já,“ vysvětluje své pozvání třicetiletá brýlatá bruneta s milým kulatým obličejem.Emilia se narodila v nedaleké vesnici do rodiny alkoholika. Vychovávána byla přísně a bez pochval. „Jako malá jsem se modlila, aby mně rodiče milovali. Nic se neměnilo. Ptala jsem se sama sebe, proč mě bůh neposlouchá? Ve dvanácti jsem usoudila, že křesťanství je nesmysl,“ popisuje.Od patnácti kupovala přátelům kondomy, případně jim chodila ke gynekologovi pro předpis na pilulku „po“. Jako jediná se nebála, že ji při shánění antikoncepce zahlédne sousedka a bude mít průšvih u rodičů. Po absolvování střední hotelové školy Podkarpatí s úlevou opustila a většinu dospělého života strávila prací v hotelech a restauracích ve Vratislavi a Varšavě.\n↗\nMyslela jsem, že tam budu sama. Přišlo nás sedm set. Protest v Jaroslawi Foto Emilia Stechnij\nDůležitý milník v jejím životě představovaly demonstrace proti prvnímu pokusu vlády takřka úplně zakázat potraty v roce 2016. „Na protestech jsem náhodně potkala starou ženu. Brečely jsme si v náručí. Vždyť jde o moje dcery, vnučky, naříkala. Ještě nikdy předtím jsem necítila tak silnou emoci z toho, že jsem žena,“ vzpomíná Emilia.Po demonstracích se zapojila do polského potratového hnutí s cílem otevřít veřejnou debatu a zajistit, aby měla každá polská žena v případě potřeby přístup k potratovým pilulkám či pilulkám „po“. Ve své činnosti pokračuje i v Podkarpatí, kam se před pár měsíci vrátila, aby si psychicky odpočinula, obnovila kontakt s otcem a pomohla svému hendikepovanému strýci.Nikde v Polsku není její aktivismus tak moc potřeba jako tady. „Nedávno jsem vezla pilulky „po“ dívce z města Přemyšl. Ptala jsem se jí, zda zkoušela sehnat předpis u gynekologa. Zkoušela. S žádostí o recept šla k šesti lékařům! Marně,“ vysvětluje Emilia a ukazuje mi své poklady: platíčka pilulek „po“, které jim zaslaly švédské aktivistky.Nejenže je ke koupi pilulky „po“ v Polsku potřeba recept, ale navíc zde platí takzvaná klauzule svědomí, na jejímž základě může lékař či lékárník odmítnout provést ženě službu, jež se příčí jeho přesvědčení. V konzervativním Podkarpatí je sehnat pilulku „po“ zvlášť obtížné a od roku 2016 zde nebyl proveden jediný potrat.Nikde není lípVečer nás zve Emiliin soused Mareček do místního společenského centra: k sobě do garáže.               „V Podkarpatí se žije dobře, viď, Emilko? Všechno tu máme,“ pokyvuje hlavou Mareček, vysoký blonďák s bradkou a předčasně vyrýsovanými vráskami, zatímco se usazujeme na gauči. Mareček má v garáži dokonce i topení.V Podkarpatí žije celý život. Živí se jako správkař. Včera někomu natíral plot, dnes někomu jinému opravoval kuchyni, co bude dělat zítra, neví. Občas dostane peníze, občas jen pomáhá pro dobrý pocit. „Pomáhat si musíme. Pomoc se ti vždycky vrátí. Vždyť jsme všichni stejní,“ vysvětluje vesele. Má rád vodku a koupání v ledovém jezeru. „Koupání v zimě je nejlepší, můžeš si ruce opřít o kry ledu, pohoda!“ agituje.Ještě před měsícem před ním Emilia nemohla slovo potrat málem ani vyslovit. Jenže pak si jí stěžoval na dívku, s níž strávil víkend, načež se k němu chtěla i se synem nastěhovat. Porodila v osmnácti. Závěje problémů, žádná vidina možností, budoucnosti. „Nebyl by její život lepší, kdyby tehdy měla přístup k potratu?“ zeptala se ho Emilia. A Mareček to pochopil.Opouštíme růžový dům a jedeme k Emiliině strýčkovi. „Sem jsme chodili v pubertě pít,“ vypráví Emilia, zatímco stoupáme nadchodem u nádraží ve vesnici Radymno. „Ale mám odsud i špatné vzpomínky. Zažila jsem tu první sexuální napadení: z těch vážných, ne z těch běžných,“ povídá Emilia. V patnácti se opila u kamarádů. Otec hostitele si její opilosti všiml a řekl jí, že může jít spát do jiného pokoje. Probudila se, když si její dlaň pokládal na penis.Vzduch voní zimou a kouřem z páleného uhlí. Zrzavými lišejníky porostlé vlhké kmeny stromů vypadají, jako by rezavěly. Od mého příjezdu Podkarpatí neopustila mlha. Emiliin strýček bydlí ve starém domě se zahradou. Jeho kuchyň mi tak moc připomíná byt mé babičky. Plastikový ubrus s hnědými srdci, závěsy se vzory růží, hory starých hrnců a malovaných talířů, z nichž každý vypadá jako umělecké dílo.\nReportáž●Petra Dvořáková\nNechceme jen vařit pirožky! Proti vládě protestují v Polsku i senioři\n„Tady jsem strávila celý jarní lockdown. Bylo to nejkrásnější období mého života. Začala jsem mluvit s otcem, ryla jsem, pracovala s lopatou...“ vypráví Emilia s klidným úsměvem, zatímco se jí o záda otírá mourovatá kočka. Její strýček je teď v práci v nedaleké chráněné dílně. Pracuje každý den. Ve volném čase vyrábí dřevěné rámy pro obrazy nebo vlastní višňové víno. Pracuje víc než lidé, kteří mají ruce zdravé.              „A je šťastný, protože se rozhodl být šťastný. Právě to mně strýček a Mareček učí, aniž by si to uvědomovali: radovat se z jednoduchosti. Radovat se ze síly slunce na obloze,“ dodává Emilia. Oči jí září vděkem. Nikde v Polsku mi nebylo lépe.",
  "datum": "Svět → Reportáž25. prosince 2020 v 11.29"
},
{
  "url": "https://denikreferendum.cz/clanek/32112-sest-duvodu-proc-muze-byt-rok-2020-klicovy-pro-boj-s-klimatickou-krizi",
  "name": "Šest důvodů, proč může být rok 2020 klíčový pro boj s klimatickou krizí",
  "perex": "Rok 2020 přinesl další prohloubení klimatické krize, kterou jsme způsobili spalováním fosilních paliv. Spolu s tím se ale objevilo i několik pozitivních trendů, které mohou být zárodkem budoucích systémových změn.",
  "text": "↗\nKlimatické hnutí se významným způsobem podílí také na definování sociálně ekologické politiky, která získává stále větší přízeň. Ve Spojených státech podporuje požadavky Green New Dealu většina veřejnosti. Hnutí Sunrise Movement propagující tuto politiku navíc dokázalo významným způsobem ovlivnit klimatický program nového amerického prezidenta Joea Bidena. Ilustrace FB Sunrise Movement Los Angeles\nO klimatické krizi, způsobené spalováním fosilních paliv, jsme zvyklí uvažovat jenom jako o tragédii, která do našich životů přináší nejistotu a ohrožení. Při zpětném pohledu na rok 2020 se není čemu divit. Letošní rok bude druhý nebo třetí nejteplejší v zaznamenané historii, zažili jsme rekordní sezónu požárů v Kalifornii či Austrálii, abnormální vlnu veder na Sibiři, záplavy po celé Asii či mohutné tropické cyklóny v oblasti Atlantického i Indického oceánu.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nV srpnu naměřili v kalifornském Údolí smrti teplotu 54,4 stupně Celsia, což je celosvětový rekord od začátku měření před osmdesáti lety. Spolu s tím se zhoršují dopady méně viditelných celoplanetárních procesů, jako je vysychání půdy na mnoha místech planety či tání ledovců proměňující podobu Arktidy.I přesto bychom ale v letošním roce našli šest nadějných posunů, které nás řešení klimatické krize přibližují. Žádný z nich není dostatečný a již dnes jisté, že v příštích letech budeme potřebovat mnohem hlubší celospolečenské změny. Přesto může každý z nich být pro takovou transformaci zárodkem.Do výčtu záměrně neřadíme meziroční snížení emisí o sedm procent, které bylo způsobeno pandemií nemoci covid-19. Jedná se o vynucené snížení, které navíc podle některých vědců v příštích letech možná doženeme. Navíc se podle Světové meteorologické stanice neprojevilo na koncentracích CO2 v atmosféře, kde se naopak rekordním způsobem hromadí metan.1. Elektřina ze slunce a větru je nejlevnější v historiiV říjnu letošního roku potvrdila Mezinárodní agentura pro energii, že elektřina ze slunce se stala nejlevnějším zdrojem v historii. K podobnému zjištění došla i banka Lazard, podle níž cena solární elektřiny klesla o bezmála devadesát procent během posledních deseti let. Naproti tomu studie Bloombergu a Mezinárodní agentury pro obnovitelnou energii zmiňují, že o něco málo levnější je elektřina z větru. Všechny studie se však shodují, že cena elektřiny z obnovitelných zdrojů klesá a je levnější než u plynu, uhlí i jádra.2. Finanční instituce dávají ruce pryč od fosilních palivSpolu s tlakem občanské společnosti na řešení klimatické krize a klesající cenou obnovitelných zdrojů přicházejí i významné společenské změny. Čím dál více finančních institucí odmítá mít cokoliv společného s uhlím, plynem či ropou a stahují svá aktiva z fosilního byznysu. \nZpráva●Radek Kubala\nRok 2020 bude jeden ze tří nejteplejších v historii měření\nJedna z největších investičních společností světa, americká BlacRock patřící historicky k největším podporovatelům fosilních paliv, na začátku roku oznámila ukončení investic do uhelných projektů. Podobný krok udělala i Rockefellerova nadace. V obou případech se ale ekologové obávají greenwashingu, tedy lakování vlastního špinavého byznysu na zeleno.Největší pojišťovny přestávají poskytovat pojištění uhelným projektům, ačkoliv plyn a ropu stále pojišťují. K celosvětovému trendu se přidávají i penzijní fondy či velké banky. Za změnou strategií finančních institucí však není jejich prozíravost, ale velký tlak občanské společnosti, která stažení fosilních investic čím dál hlasitěji vyžaduje. 3. Cena emisních povolenek v Evropské unii trhá rekordyČtrnáctého prosince vystoupala cena emisní povolenky v Evropské unii na rekordních 31,47 euro za tunu oxidu uhličitého. Příčinou bylo, že lídři členských států se shodli na zpřísnění cíle snižování emisí pro rok 2030 ze čtyřiceti na pětapadesát procent. Za poslední tři roky cena emisních povolenek vystoupala o pětadvacet eur. Právě díky vyšším cenám povolenek se uhelný průmysl po celé Evropě dostává do červených čísel a energetické firmy končí s uhelnými elektrárnami dříve, než původně chtěly.Nad třiceti eury byla emisní povolenka naposledy v létě roku 2008, avšak v důsledku tehdejší ekonomické krize rychle propadla o polovinu a až do roku 2016 nadále klesala. Dobrou zprávou tak také je, že při nastupující ekonomické krizi způsobené dopady pandemie cena emisních povolenek dále stabilně stoupá.4. Covid-19 klimatické hnutí nezastavil S příchodem pandemie nemoci covid-19 se změnilo mnohé. Do útlumu se dostalo také klimatické hnutí, které v roce 2019 zažívalo velký rozmach zejména díky pátečním stávkám hnutí Fridays for Future. I přes ztížené podmínky však ekologičtí aktivisté a aktivistky dokázali nadále tlačit otázku klimatické krize mezi politické priority.Velká část protestů se přesunula do online prostoru, nicméně i v ulicích bylo rušno. I v České republice jsme zažili další ročník Klimakempu a několik protestů proti vládním plánům podpořit ničení životního prostředí. Výčet nejvýznamnějších klimatických protestů z celého světa ukazuje, že hnutí zvládlo i ztížené podmínky a do příštího roku jde neoslabené.\nZpráva●Radek Kubala\nStáty pumpují miliardy i do fosilních paliv, prý tím chtějí chránit ekonomiku\nNejde však pouze o protestní aktivity. Klimatické hnutí se významným způsobem podílí také na definování sociálně ekologické politiky, která získává stále větší přízeň. Ve Spojených státech podporuje požadavky Green New Dealu většina veřejnosti. Hnutí Sunrise Movement propagující tuto politiku navíc dokázalo významným způsobem ovlivnit klimatický program nového amerického prezidenta Joea Bidena. Étos sociálně ekologické politiky inspiruje lidi po celém světě, podobné plány vznikají například v Německu, Velké Británii, Francii, ale i v České republice.5. Státy zpřísňují své závazkyTlak klimatického hnutí napomáhá tomu, že státy v reakci na ně začínají zpřísňovat své klimatické závazky. Evropská unie si stanovila cíl dosáhnout uhlíkové neutrality v roce 2050 a svůj cíl pro rok 2030 zvýšila ze čtyřiceti na pětapadesát procent. Do poloviny století chce být uhlíkově neutrální i Japonsko, Jižní Korea, Velká Británie, Švýcarsko, Jižní Afrika a pod novým prezidentem Bidenem i Spojené státy. O stejném cíli se diskutuje v Kanadě či Chile. Důležitým krokem byl také závazek Číny, v současnosti největšího emitenta oxidu uhličitého, která chce uhlíkové neutrality dosáhnout v roce 2060. Většina těchto závazků je však zatím pouze na papíře a do jednotlivých politik států se nepromítla. Před důležitým klimatickým summitem v Glasgow, jenž byl z letoška přeložený na rok 2021, tak státy začínají zvyšovat tlak na ambicióznější politické kroky.Faktem však je, že i pět let po podpisu Pařížské dohody emise i spotřeba fosilních paliv rostou. Navíc ani nové závazky států, pakli je dodrží, nebudou stačit k udržení oteplení planety pod relativně bezpečnou hranicí 1,5 stupně Celsia oproti předindustriální době. Čeká nás tak ještě spousta práce zajistit, aby závazky byly ještě ambicióznější a nezůstaly jen na papíře.6. Města přebrala iniciativuNejambiciózněji se k otázkám klimatické krize stavějí velká města. Mnohá z nich se rozhodla využít pandemie k přebudování svého provozu tak, aby byl příznivější pro život a nepřispíval k vypouštění emisí skleníkových plynů. Během roku 2020 vzniklo či narostlo hned několik koordinovaných iniciativ, skrze něž se města při řešení klimatické krize navzájem podporují. Ikonickým příkladem se stal italský Milán, který plánuje v rámci revitalizačního programu nazvaného Otevřené ulice zbavit pětatřicet kilometrů ulic automobilů a motorových vozidel.Podobná opatření však plánují další desítky měst, jako třeba kolumbijská Bogota, kanadský Montreal, španělská Barcelona nebo jihoafrické Kapské město. Právě iniciativy velkých měst ve Spojených státech byly účinné v boji vůči pro-fosilní politice Donalda Trumpa. Města v České republice tyto trendy bohužel nenásledují.",
  "datum": "Domov → Štěstí z šesti22. prosince 2020 ve 14.37"
},
{
  "url": "https://denikreferendum.cz/clanek/32119-sbohem-zimo",
  "name": "Sbohem, Zimo",
  "perex": "Autor vzpomíná na tuhé zimy plné sněhu v dětství, díky kterým získal pohybovou i životní průpravu do života. Vlivem klimatické krize však o podobně silné zimy čím dál častěji přicházíme, spolu s tím mizí i část lidové kultury.",
  "text": "↗\nBratři Kubalové v Těrlicku. „Kdo nikdy nezažil zatékající sníh za krk a oblečení, pomalu se rozpouštějící na těle při sněhové bitvě, jako by neměl dětství.“ Foto Archív Radka Kubaly\nVlastně si ani moc nepamatuji, kdy jsem naposledy zažil bílé vánoce. Zato ale rád vzpomínám na tuhé zimy plné sněhu a mrazivých teplot u nás v Těrlicku. Ikonickou vzpomínku na to období chovám ještě z brzkých dětských let, kdy brutální sněhová nadílka způsobila, že jsme s mamkou nevyjeli autem až před dům a museli jsme šlapat pěšky.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nDodneška moji rodiče vzpomínají, jak jsem celou cestu pěšky závějí a ve sněhové vánici probrečel. I tak na to ale vzpomínám v dobrém. Co teprve, když zamrzl těrlický Biologický rybník, takzvaný Biologičák. Právě tam jsme se scházeli z celého okolí a za dozoru rodičů se učili bruslit a hrát hokej. Právě při vypjatých hokejových zápasech jsem se učil manipulovat s hokejkou, což jsem později využil při závodním hraní florbalu.Zasněžené pole před barákem pak bylo ideálním místem pro zimní běžkování, díky čemuž jsem měl před městskými spolužáky na gymplu v Havířově náskok a na lyžáku v Jeseníkách jsem jako zkušený běžkař dostal na starost jednu ze skupin. Bobování pod bludovickým kopcem, kam jsme ze školky často chodili, pak v našich dětských letech bylo zkouškou odvahy. Přece jenom, pustit se jen tak z hodně prudkého kopce, který můj otec přezdívá těrlický Kitzbühel, to člověka naučí nebát se.Kdo nikdy nezažil zatékající sníh za krk a oblečení, pomalu se rozpouštějící na těle při sněhové bitvě, jako by neměl dětství. Až později, po příchodu do Brna na vysokou školu, jsem pochopil, že sníh může být i hnědá břečka, která vám znečistí oblečení a zateče do bot. V té době už ale nebylo po tuhých zimách z mého dětství ani památky a sněhu bylo čím dál méně. A to v Těrlicku, kde jsou podmínky pro zimní sporty rok od roku horší. Kolektivní bruslení na Biologičáku se už skoro nepěstuje, ze školky se nechodí pravidelně na těrlický Kitzbühel a běžkování po poli už přežívá jen ve vzpomínkách.Zima obětí klimatické krizeJasně, z psychologického hlediska je můj subjektivní pohled jistě zkreslený. Na dětství máme tendenci vzpomínat s nostalgií. S bezstarostným obdobím, kdy nám brodění půlmetrovou závějí připadalo jako výstup na Kilimandžáro, hlavní starostí bylo trefit kamarády sněhovou koulí a udržet si přitom balanc na vratkých bruslích, si pojíme jen pozitivní emoce. Takové autentické prožívání je v dospělosti vzácné.I s přihlédnutím ke zkreslení je však nutné říct, že realita našich zim se významně posouvá. Podle Světové meteorologické organizace bylo posledních šest let celosvětově nejteplejších v historii měření. Klimatologové jako Radim Tolasz dlouhodobě upozorňují, že zažíváme čím dál teplejší zimy a lepší to zřejmě už nebude. Podle nich je právě zimní období tím, na které celosvětová změna klimatu dopadá nejvíce.I podle dat a prognóz Českého hydrometeorologického ústavu se budeme muset smířit s tím, že vlivem klimatické krize bude sněhu a tuhých zim čím dál méně. Nepochopte mě špatně. Mírné zimy byly v minulosti běžné a i před čtyřmi lety se stalo, že zamrzla Brněnská přehrada. Tuhé zimy ještě zažijeme. Nicméně nikdy v historii jsme nezažili takto dlouhé období teplých zimních měsíců, kdy se sníh prakticky vyhnul nížinám.Zhoršování podmínek pro zimní sporty si všímají i čeští sportovci. Ve dva roky starém článku pro Sport.cz popisují čeští biatlonisté a sjezdoví lyžaři, že sezóna na rakouských ledovcích je čím dál kratší. Spoustu času tak nyní trenéři tráví hledáním nových tréninkových center.Lyžařská centra a zimní sporty, které vydělávají peníze, se klimatickou krizi budou snažit obejít technologickými prostředky, jako je třeba zasněžování vodními děly či vytváření umělých ledových ploch. Zimní radovánky, které byly součástí životů nás i našich rodičů a prarodičů, tak budou jen pro vyvolené, protože náklady na umělé udržení sněhové pokrývky, bude-li to vůbec možné, zvýší i cenu lyžování, běžkování či bruslení.Možná se někdo pokusí zpeněžit i koulování a začne za peníze pořádat sněhové bitvy s umělým sněhem. To je zatím neobsazená díra na trhu. O spontánní radost z volné zimní přírody, kterou mám nevyhnutelně spjatou se svým dětstvím, ale nakonec přijdeme všichni. Přicházíme tím i o kus historie, autentické svobody a živé lidové kultury.Je tak dost pravděpodobné, že ona tradiční a známá věta - „za našich mladých let bylo tolik sněhu, takové zimy už dneska nejsou“ - kterou periodicky opakují všechny generace vzpomínající na své dětství, a která se nese i úvodem mého článku, postupně ze středoevropského prostoru vymizí. Stejně jako sníh v nížinách, zamrzlé rybníky, divoké koulovačky a zmrzlé prsty. A to mi bude chybět mnohem víc než bílé Vánoce.",
  "datum": "Domov → Fejeton25. prosince 2020 v 11.55"
},
{
  "url": "https://denikreferendum.cz/clanek/32110-politika-skrtu-je-nutne-politikou-diletantismu",
  "name": "Politika škrtů je nutně politikou diletantismu",
  "perex": "Je nadále zarážející, že námluvy mezi ODS a hnutím ANO proběhly formou spolupráce na obecně devastační podobě státního rozpočtu. Vydávat tak nefunkční řešení za blahodárné je troufalé. O to víc, že konkrétní návrhy nemají hlavu ani patu.",
  "text": "↗\nDále následuje už jen několik položek v nepodstatných sumách, v čele s 1 mld. Kč z rozpočtové rezervy a 1 miliardou v položce „celek“ na Ministerstvu práce a sociálních věcí. Zde se autoři už ani neobtěžují vysvětlit, o co se jedná. Tyto položky přidali pravděpodobně už jen z toho důvodu, aby výsledná suma nebyla podezřele kulatých 80 mld., a celý návrh tak nevypadal jako sestavený žákem základní školy už na první pohled. Foto FB Jan Skopeček\nJak dokazují socio-ekonomické modely, snížení daní se na spotřebě projeví minimálně, jelikož je pocítí především vyšší příjmové skupiny obyvatelstva. A ty peníze spíše uspoří, než utratí — říkáme jim indukované úspory, tedy úspory závislé na výši příjmu. Kýžený efekt, tedy nakopnutí ekonomiky, se tím pádem nedostaví, jelikož lidé s příjmy do výše průměrné mzdy ze snížení daní nebudou mít vůbec nic, nebo maximálně několik stovek.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJiný efekt, na který strůjce nového snížení daní upozorňují strany z celého politického spektra, se ale dostaví zcela jistě — rozpočet přijde o velkou část svých zdrojů, a bude tak ohrožena funkce a dostupnost veřejných služeb. Ty naopak využívají primárně lidé s nižšími příjmy, kteří si například nemohou připlatit za nadstandardní zdravotní zařízení, soukromou školu či všude jezdit autem. Sama ministryně financí tvrdí, že senátní verze návrhu bude mít dopad na rozpočet 99 miliard korun v roce 2021 a 100 až 120 miliard korun v dalších letech.Nejprve je potřeba říci, že snižování zdanění práce je potřeba. Potud se shodneme. Je ale nutné snížení daní nastavit tak, aby lidem skutečně pomohlo, a tedy nechat více především nízkopříjmovým skupinám — zvýšením slevy na poplatníka a jejím převedením do bonusu. Státní rozpočet stojí na bedrech pracujících lidí, zatímco majetek a kapitál má podmínky k životu v České republice celkem přívětivé. Nemluvě pak o firmách, které sice bohatství vytvářejí na českých pracujících, nicméně zisky vyvádějí do zahraničí.Nikoho asi nepřekvapí, že právě ODS a ANO na právnické osoby a na majetek daňové zatížení převádět nechtějí. Přece by si nově nabyté peníze, které získali zvýšením mezd vlastních poslanců a senátorů v průměru asi o 6000 Kč měsíčně, nenechali z druhé strany vzít zdaněním svých firem a nemovitostí.Pojďme se tedy podívat na to rozumné, pravicové řešení — na škrty. A na chvíli zapomeňme kolikrát v historii lidstva se už potvrdilo, že takové řešení je nejen nefunkční, ale často také nebezpečné. Pravice se dlouhodobě snaží udržet si obraz expertů na ekonomii, což v člověku občas vyvolává falešné naděje, že by se v ní skutečně mohli alespoň základně vyznat. Když se nicméně podíváme na její návrhy škrtů v rozpočtu na příští rok, tak místo představy vystudovaného kravaťáka pracujícího pro mezinárodní banku vidím spíše batole s tužkou, pravítkem a kuličkovým počítadlem.ExpertiODS v čele s „ekonomickým expertem“ a potenciálním příštím ministrem financí Janem Skopečkem navrhla škrty v celkové výši 81 mld Kč. V prvé řadě by chtěli ušetřit 16,8 miliardy na platech. Polovina z toho jsou neobsazená místa, druhá polovina údajných 16 tisíc úředníků, kteří přibyli za Babišova vládnutí. O koho jde, se nikde nedozvíme. Nikde také není zmínka o tom, kdo by práci vykonával a jak se zařídí, že nebude vyplaceno odstupné, se kterým návrh na rozdíl od zákoníku práce nepočítá.Dalších 22,6 miliard našla pravice v neinvestičních nákupech a souvisejících výdajích. Patří sem zejména obsluha státního dluhu (úroky) a pak výdaje na materiál, vodu, energie, nejrůznější služby, opravy, cestovné atd. Takto přesná a promyšleně znějící částka vznikla tak, že z celkových nákladů kapitoly odebrali obsluhu dluhu (48 mld. z 240 mld.) a ze zbytku prostě odečetli 30 %. Pan Skopeček tvrdí, že „stát má prostě začít šetřit sám u sebe“, konkrétní recepty ale neuvádí. Asi si je nechává pro sebe, protože konzultant, který ze dne na den zajistí snížení této kapitoly fixních nákladů o 30 % musí být nutně na roztrhání.Dalších 11 miliard Kč nalezli na neinvestičních transferech podnikatelským subjektům. K částce došli jednoduše snížením návrhu ministerstva financí o 20 %. Přesný recept neuvádí, nicméně v obecné rovině zde asi nebude sporu, že dotace vyplácené velkým firmám nejsou optimálně vynaloženými veřejnými zdroji.Nemohlo samozřejmě chybět škrtnutí 6 miliard úplným zrušením kompenzací jízdného. V době krize je totiž rozumné zvýšit cenu dopravy studentům a lidem pobírajícím starobní důchod, kteří běžně patří do nízkopříjmových skupin obyvatelstva. Také 5 miliard snížením dotací na obnovitelné zdroje energie. Částka vznikla škrtnutím návrhu ministerstva financí o 20 %. O proveditelnosti návrhu, zejména s ohledem na závazek České republiky podporovat obnovitelné zdroje, se nikde nedozvíme.Dalších 12 miliard vzniklo snížením devíti různých položek označených jako „ostatní“ o 10 %, resp. o 20 %. Konkrétní opatření nebyla specifikována. Prostě si řekli, že „ostatní“ se může snížit o 10 % nebo rovnou o 20 %.Jedním z nejvíce alarmujících škrtů jsou pak 3 miliardy získané snížením dávek nemocenského pojištění o 7 %. Proč zrovna o 7 % a proč právě v době světové zdravotní krize, nebylo vysvětleno. Stejně tak se nic nedočteme o snížení nákladů na aktivní politiku zaměstnanosti na polovinu, tedy o 1 mld. Kč.Dále následuje už jen několik položek v nepodstatných sumách, v čele s 1 mld. Kč z rozpočtové rezervy a 1 miliardou v položce „celek“ na Ministerstvu práce a sociálních věcí, kde se autoři už ani neobtěžují vysvětlit, o co se jedná. Tyto položky přidali pravděpodobně už jen z toho důvodu, aby výsledná suma nebyla podezřele kulatých 80 mld., a celý návrh tak nevypadal jako sestavený žákem základní školy už na první pohled.Byť se jim cíle získat desítky miliard papírově dosáhnout podařilo, po druhém pohledu musí být už každému jasné, že autoři a ti, co takový návrh prosazují, nemají s ekonomií společného nic krom patřičných titulů. Podtrženo a sečteno — jde o asociální, neproveditelná a nepromyšlená opatření. U většiny položek pak toto vše platí zároveň.Měli jsme tentokrát štěstí, že žádný z těchto návrhů neprošel, příště už bychom ho ale mít nemuseli. Kdekoliv v soukromém sektoru by autoři takového návrhu letěli ještě ve zkušebním období. Analogicky se my nyní musíme postarat především o to, aby se tito diletanti nedostali do vlády a nezkoušeli své představy na lidech.",
  "datum": "Domov → Komentář22. prosince 2020 ve 12.33"
},
{
  "url": "https://denikreferendum.cz/clanek/32115-sest-aktualnich-temat-pro-pandemickeho-jeziska",
  "name": "Šest aktuálních témat pro pandemického Ježíška",
  "perex": "Nový koronavirus je v České republice znovu na vzestupu a nadcházející svátky klidu a pohody přinášejí nebezpečí. Plošná omezení zpřísňují. Očkování je za rohem, ale situace se vyvíjí velmi rychle. Shrnujeme šest hlavních aspektů.",
  "text": "↗\nSvět dostal pod stromeček vakcíny. Očkování se „nějak“ rozběhne i u nás již proto, že má Česká republika velmi kvalitní systém zdravotní péče. Schopnost vlády vyvolat chaos ale nelze podceňovat. Foto Ivan Radic, flickr\nČeská republika vstupuje do svátečního období ve svízelné situaci. Šíření nového koronaviru zjevně zrychluje, vládní opatření zpřísňují a výhledy jsou nejasné.Blíží se očkování, jen ve Spojených státech amerických dostalo první dávku už přes 600 tisíc lidí. Do toho ale SARS-Cov-2 mutuje. Orientovat se v nebývale dynamické situaci bude během Vánoc těžké. Přinášíme proto shrnutí šesti zásadních témat:1. V neděli začnou přísná omezení, o silvestrovské noci se nesmí venProtiepidemický systém (PES) je šestý den v nejhorším, pátém stupni. Rizikové skóre ve středu stouplo vlivem míry pozitivity PCR testů na jednaosmdesát ze sta. Aktuální čtvrtý stupeň bude ale platit ještě do neděle, na kdy vláda naplánovala další zpřísnění plošných restrikcí. Má zajistit, aby počet nově pozivivních nepřekonával dvanáct tisíc. Není tomu dlouho, kdy se nižší čísla užívala coby varovná predikce možného stavu na konci roku.Vláda počítá s tím, že do 10. ledna přeruší provoz většina obchodů a služeb. Otevřené zůstanou prodejny potravin, domácí a chovatelské potřeby, trafiky, železářství, květinářství, optiky, autoservisy, drogerie či místa vydávající online objednávky. Vrací se zákaz vycházení po deváté, a to i na Silvestra.\nKomentář●Olga Richterová\nKlamavá reklama na premiérova zdravotní zařízení v iDnes. Vrátí Babiš peníze?\nPro omezení je nadále nutný nouzový stav, prodloužený do 22. ledna. Aktuálně trvá devětasedmdesát dní, o třináct dní déle než na jaře a jednoznačně nejdéle v historii České republiky. Prodloužení schválila Poslanecká sněmovna — respektive poslanci vládní koalice s komunisty — v úterý. Debata tentokrát trvala zhruba čtyři hodiny.Víceméně se opakoval zavedený rituál argumentů a výpadů vlády i opozice. Ta kritizovala nesystematičnost i pochybení v kompenzačních programech a snažila se prosadit usnesení zavazující kabinet Andreje Babiše (ANO) k nápravě některých chyb. Hlavní změnou je schválení nouzového stavu v maximální délce třiceti dnů, jež vládě dříve mařila KSČM v úspěšné snaze prosadit vlastní variantu. Od října se prodlužovalo o sedmnáct, dvaadvacet a jedenáct dnů.2. Křivka vykresluje sedloČísla jsou bídná. Křivka vyjadřující celkový počet případů i zobrazení počtů nově pozitivně testovaných postupně tvaruje sedlo, kde první vrchol tvoří kulminace přelomu října a listopadu. Aktuální sedmidenní průměr nových přírůstků se blíží sedmi a půl tisícům, je tedy srovnatelný se zhruba polovinou října i listopadu. Trend je jednoznačně rostoucí.Úterní nárůst o necelých jedenáct tisíc je nejvyšší od 6. listopadu. Data budou nicméně divoce poskakovat vlivem spuštěného bezplatného testování i toho, co ředitel Ústavu zdravotnických informací a statistiky Ladislav Dušek v rozhovoru pro Radiožurnál označil za „menší datový blackout“ — tedy nižší míru testů během svátků.\nŠtěstí z šesti●Jan Kašpárek\nŠest věcí, jež se vyplatí znát při kulminaci koronavirové vlny\nHlavním údajem se opět stávají hospitalizace, které sice šíření viru i pozitivní testy stínují se značným odstupem, ale představují konkrétní informaci o bezprostřední vážnosti situace a odhad, kolik toho ještě zvládneme. Nemocnice v úterý hlásily 4782 pacientů s covid-19. Na relativně podobných hodnotách stagnují od začátku měsíce; vzhledem k číslům lze čekat růst.Týdenní průměr každodenních obětí nového koronaviru je pod stovkou, stále ale jde o hodnoty, které byly do druhé poloviny října nevídané. Opět platí, že s odstupem spíše narostou, zvláště přinesou-li Vánoce zhoršení spolu se zásahem rizikových skupin obyvatel. Celková bilance mrtvých; překročí do konce roku jedenáct tisíc. Zopakujme, že nejapná debata, zda lidé umírají                             „s covidem“ či „na covid“, je ve světle demografických dat uzavřena ve prospěch horší varianty.3. Vláda znovu rozehrála hloupou loterii, záleží na osobní odpovědnostiPokud zpřísňování nehodnotíme prizmatem předvánočních nákupů a snahy nepopudit většinu společnosti, vidíme, že vláda postupuje zcela pochybně. Restrikce se opět zavádějí salámovou metodou, přestože epidemické zákonitosti mluví proti ní. Přechod do čtvrtého stupně PES z minulého pátku se promítne zhruba o nadcházejícím víkendu. Zavedení pátého stupně až po Novém roce, respektive po 4. lednu.Začátek svátků, tedy dobu, kdy lze čekat nárůst neobvykle intenzivních kontaktů v domácím prostředí, zpřísnění v plné míře nezachytí. Vše bude záviset na individuální odpovědnosti a ochotě se omezovat — tedy na tom, čeho se ve všeobecné únavě po podzimním vypětí nedostává. Pravidla pro bezpečnější setkávání s rodinou či přáteli jsou logická a prostá: přehledně je popisují například slovenští odborníci na webu Veda pomáha.\nAnalýza●Jan Kašpárek\nVládní boj s covidem: kronika ohlášeného selhání\nVyvažovat epidemický boom se snaží bezplatné antigenní testování stojící na úsilí nemocnic i značném zájmu veřejnosti. Potíž tkví v tom, že o test budou zřejmě usilovat spíše již tak odpovědní lidé.Oproti zlatému standardu přesnosti v podobě PCR sice antigenní testy vycházejí stále slušně, jistá možnost falešně negativního výstupu ale je. Výsledek můžeme navíc pokládat za aktuální jen tehdy, neprošel-li testovaný od provedení stěru rizikovým kontaktem. Protože se na testy dá jen stěží chodit stále dokola, opět záleží na osobní disciplíně.Je o to důležitější, že trasování nakažených příliš nefunguje. Jak upozorňuje Centrum pro modelovaní biologických a společenských procesů, snaha kontaktovat rizikové kontakty covid-pozitivních lidí zaostává v míře i rychlosti. Problém je v kapacitě i neochotě infikovaných — respektive v jejich obavách z problémů v práci a podobně.Dohromady nám na svátky vzniká otřesný mix rizik a nejistoty. Čísla jsou zlá a kvůli nedostatku systémových řešení záleží na nevyzpytatelném faktoru: jakou lidé udrží obezřetnost navzdory vánoční náladě. Z širšího hlediska si v podstatě házíme kostkou, na většině stran jsou ale jedničky.4. Vaše reakce jsou v pořádku, šílená je dobaVánoce nebudou normální, respektive by normální být neměly, nemají-li se svou tragičností vepsat do dějin. Je to nepříjemné. Prosincové svátky sloužily již dříve jako horizont, ke kterému se upínalo volání po co nejrychlejším brždění epidemie. Možnost tradičního setkání s rodinou a přáteli představovalo ostrůvek normality v údobí naježeném riziky, napětím a potřebou neustálé ostražitosti. Doba ale zůstává nepřátelská.Množství anekdotických důkazů i data ukazují, že v reakci na krizi letos narostla míra psychických obtíží: úzkostí, depresí, dokonce i sebevražedných sklonů. Jak upozorňuje rozsáhlá analýza zdravotnických dat ze Spojených států amerických publikovaná odborným časopisem Lancet, zřejmě existuje znepokojivá souvislost i přímo mezi prodělaným covid-19 a celou škálou duševních nemocí.\nRozhovor●Zuzana Vlasatá\nRozhovor se Zdeňkou Voštovou: Duševní nemoc může být i odrazem vnějšího světa\nAni pandemie nezbavila člověka potřeb kontaktu a jistoty a vzájemné péče, jen je učinila stěží splnitelnými. Běžní lidé i vědci ve studiích hledají cesty, jak se vyrovnat s izolací, strachem a frustrací, jak udržovat kontakt s ohroženými seniory či hovořit s dětmi o viru a smrti. V českém prostředí se snaží veřejnosti s podobnými tématy pomáhat řada expertů, například psychologové z Masarykovy univerzity. Na webu poskytují erudované, ale velmi konkrétní a srozumitelné rady.Upadnout do depresivní izolace, popírat vážnost krize, ale také panikařit či propadat úzkosti je stejně tak snadné jako nebezpečné. Jak podobným reakcím předcházet? Obecně se radí alespoň na dálku udržovat kontakt s blízkými lidmi a skrze ně kontakt s realitou, projevovat a sdílet své pocity, hovořit spolu upřímně a nežádat po sobě příliš. Důležité je vyvíjet alespoň nějakou fyzickou aktivitu, chodit na procházky a podobně — potřebují to zdaleka nejen svaly, ale i mozek.Řada lidí má pocity viny či nutkavou potřebu tváří v tvář krizi „něco dělat“. Jak ale říkají půvabná videa německé spolkové vlády, doba si po většině lidé žádá speciální druh hrdinství: sedět doma a nedělat nic. Je to frustrující. V případě obtíží je zcela na místě vyhledat odbornou pomoc. Nenormální je doba, ne naše psychické reakce na ni.5. Očkovat se budeme. Někdy. NějakOčkování se šíří světem. Pro nás je nejaktuálnější Comirnaty, látka společností BioNTech a Pfizer. Její omezené nasazení schválila Evropská agentura pro léčivé přípravky i Evropská komise, do praxe se v rámci Evropské unie dostane již v neděli. Tehdy se budou očkovat první lidé také u nás, a to včetně premiéra. Jste-li nedočkaví, můžete si zatím číst třicetistránkový příbalový materiál, přeložený v rámci evropských standardů i do češtiny.\nAnalýza●Jan Kašpárek\nOčkovací strategie: dynamické USA, pečlivé Německo a zapomenutý globální Jih\nNaše očkovací strategie je zatím do značné míry podávaná skrze mediální vystoupení vládních činitelů. Zatím hlavní strategický dokument je zčásti opsaný od Německa. Chybí mu ale německé odkazy na průvodní analýzy, předpokládá jinou — oproti západnímu sousedovi poněkud méně systematickou — metodiku a postrádá některé významné technikálie.Jak například podotýká Centrum pro modelovaní biologických a společenských procesů, víme sice, že jako první chceme očkovat zdravotníky, oproti Němcům je ale nemáme jasně rozlišené. Za zdravotníky lze přitom označit nejrůznější osoby čelící velmi odlišným rizikům.Jak bude očkování vypadat, až se k nám v lednu dostane až 300 tisíc dávek, těžko předvídat. I pokud se podaří vyvážit rychlost rozmrazování vakcín — připomeňme, že se dají dlouhodobě skladovat jen pod minus sedmdesát stupňů Celsia — s počty aktuálních zájemců, není zcela jisté, kdo má co dělat. Očkování se „nějak“ rozběhne již proto, že má Česká republika velmi kvalitní systém zdravotní péče. Schopnost vlády vyvolat chaos ale nelze podceňovat.6. Britská mutace je neobvyklá, dopady neznámeKoronavirus mutuje. Nikoli poprvé, ale tentokrát výrazněji. Velká Británie oznámila rychlé šíření nové varianty, kvůli které s ostrovy řada zemí přerušila letecké spojení. Tisíce britských Čechů, kteří se mají ve zvyku na Vánoce vracet za rodinou, se před letem do vlasti musí otestovat a čeká je povinná karanténa. Konkrétních informací je málo, vládne znepokojení. Co zatím víme?Nová varianta SARS-Cov-2 se označuje B.1.1.7, případně zkratkou VUI 202012/01 („varianta poprvé vyšetřována v prosinci 2020“). Hovoří se o ní kvůli neobvyklému rozsahu a kombinaci proměn. Většina je laicky nezajímavá, potenciálně nebezpečných je ale osm mutací v oblasti, kterou virus ve zkratce užívá k průniku do buňky. \nKomentář●Petr Jedlička\nCummingsova kauza je jako Mynářovo prase, ovšem britštější\nTy mohou ovlivnit rychlost infekce či předjímat další vývoj směrem k teoretickému oslabení efektu vakcín. Ty se právě na danou část viru zaměřují.O vyšší infekčnosti nemáme zcela přímý důkaz. Rozšířená informace o sedmdesátiprocentním zvýšení nakažlivosti zatím staví na modelech a dedukci. Omezení izolující Velkou Británii vycházejí z principu předběžné opatrnosti. Jestli je totiž teorie o snazším přenosu správná a B.1.1.7 se rozšíří, vědci odhadují, že tím může výrazně ovlivnit reprodukční číslo nákazy. Přestože nová varianta zřejmě nezpůsobuje rozdíl v průběhu covid-19, dopady na zaplnění nemocnic by byly vážné.Účinnost vakcíny s největší pravděpodobností není ohrožena. Mutace v patřičné části viru nejsou tak rozsáhlé, aby měly citelný vliv. Problém vznikne až tehdy, pokud by SARS-Cov-2 v prudkých změnách pokračoval a při kontaktu s částečně očkovanou populací vznikaly další, ještě odlišnější varianty. V tuto chvíli taková možnost naštěstí není popsána.První výskyt varianty B.1.1.7 se podařilo zpětně dohledat do září. Lze očekávat, že navzdory restrikcím není jen v Londýně, ale prakticky všude. Co přesně to znamená, nelze říci: dat je málo. Tím spíše, že sledování virových novinek je výsadou genomiky a takzvaného sekvenování vzorků. Ve zkratce jde o něco, co se v Británii provádí běžně, zatímco ve většině zemí nikoli.Virus má setrvale v oběhu více variant, mutace odpovídají přirozené evoluční tendenci. Jedna se nedávno objevila v Jihoafrické republice spolu s podezřením, že se nejen šíří rychleji, ale také způsobuje horší průběh covid-19 u mladých lidí. Opět ale neexistuje přímý důkaz. Vzhledem k minimu informací a nutnosti dalšího výzkumu se na naší situaci nic bezprostředně nemění.",
  "datum": "Domov → Štěstí z šesti23. prosince 2020 ve 14.31"
},
{
  "url": "https://denikreferendum.cz/clanek/32116-stastne-a-vesele-belorusko",
  "name": "Šťastné a veselé, Bělorusko",
  "perex": "Politická situace v Bělorusku se nevyvíjí dobře. V perspektivnost letošní revolty se už moc nevěří. Pod povrchem se dějí však stále věci, jež plaší beznaděj.",
  "text": "↗\nV Bělorusku bylo před letošními Vánoci 159 politických vězňů. Přes čtyřicet dní strávila za mřížemi i Volha Chyžinková, Miss Běloruska z roku 2008. Foto NA, Twitter\nNapsat vánoční sloupek k výsledkům letošní běloruské revolty je ošemetná věc. Jednak proto, že v zemi se slaví spíše Nový rok a pravoslavné Vánoce v lednu. Především ale proto, že v aktuálních poměrech není věru moc hřejivosti. Když jsme zde psali o Bělorusku naposledy, byla již znát protestní únava a režim utahoval šrouby. Dnes je situace ještě o něco ponuřejší. Tedy alespoň na první pohled.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nNedělní statisícové demonstrace se už nekonají — poslední proběhla 25. října, tedy skoro před dvěma měsíci. Vyvolat generální stávku se v závěru teplé části podzimu nepovedlo. Za mřížemi je v současnosti podle lidskoprávních organizací 159 politických vězňů. V listopadu byl při výslechu ubit další člověk, Roman Bandarenko. Zabitých protirežimníků je tak v Bělorusku od srpnových voleb už osm, respektive deset, dva případy jsou nejasné.\nŠtěstí z šesti●Petr Jedlička\nDalší videa z Běloruska: zátah u bankomatu, záběry z antonu, nová taktika\nI když politika Ruska je vůči běloruskému režimu podle obojaká, odmítají kremeslké struktury zároveň stále jakýkoliv styk se zástupci protilukašenkovského hnutí. S brzkým pádem Lukašenkova režimu nyní počítat nemožno. Věrné zůstaly nakonec všechny tři hlavní opory moci: silové složky, státně-správní aparát i velké státní podniky. Střední kádry, jež neudržely ve svém městě, na své škole či v závodu klid, byly vyměněny. Silové složky potvrdily pozici nejpevnějšího pilíře režimu a vzrostl jak jejich vliv v aparátu, tak počet nasazovaný v ulicích. Poslední z větších protestů se konaly doslova mezi policejními kordony.Zadrženo bylo celkově od 10. srpna téměř třicet tisíc lidí. Pět tisíc dostalo uloženu nějakou oficiální sankci. Proti devíti stům bylo zahájeno trestní řízení. Tisíce lidí byly vyhozeny z práce, šikanovány, zmláceny. Oficiální tresty za protirežimní činnost se v Bělorusku dnes pohybují od pokut přes několikadenní sazby až k mnohaletému vězení. Jistá Natalia Hesche dostala před pár dny dva a půl roku za strhnutí kukly zasahujícímu policistovi.\n↗\nOdpůrci Lukašenkova režimu po předvánočním výstupu na Dzjaržynskaju haru, nejvyšší místo Běloruska. Foto BelTeaNews\nPřesto přese všechno se nedá říci, že by Lukašenkův režim pokus o revoltu zadusil. Hnutí, které se létě postavilo proti zmanipulovaným volbám a za změnu poměrů, stále žije. Vidět je to na jeho neustávajících projevech. Hitem začátku letošní zimy jsou takzvané sousedské protesty — skupina lidí z jedné ulice či čtvrti se sejde a udělá si vlastní akci, s vlajkami i transparenty. Nejsou to protesty okázalé a telegenické jako mohutné průvody či koncerty v létě. Koná se jich však řada paralelně, a tak jsou represivními složkami těžko zachytitelné. Na klasických běloruských sídlištích s mnohapatrovými paneláky se navíc skandování zvláštně nese, další lidé se připojují z balkónů a podobně. \nV oblastech mimo města se protestuje také. Namísto chození mezi domy se ale například tančí kolem vánočních stromků.\nDále rozšířeným způsobem protestu, který nabývá na popularitě spolu se zesilující represí, jsou různé variace na vyvěšování staré červenobílé vlajky Běloruska, dosud oficiálně zakázané. V oknech domů se objevují například na ramínkách červená a bílá trika. Na ploty či větve stromů jsou vázány ve velkém červenobílé stuhy. Konají se protestní cesty červenobíle oděných skupinek hromadnou dopravou, výlety na slavné běloruské kopce či procházky s příslušně barevnými deštníky. Místy nastávají vtipné situace, neboť režim dává příslušné symboly soustavně odstraňovat. Tuhle nechali přitom protestující zamrznout jednu z vlajek do ledu a odpovědný zřízenec se jí musel následně pracně vysekat.\nMají podobně zimní akce potenciál docílit toho, oč co se snažily statisíce Bělorusů v letních měsících? Zřejmě nikoliv. Ale stále se něco děje. Zejména mladší generace má o budoucnosti jasno a názor na režim nezmění. Obdobné protesty pomáhají bránit letargii a až přijde jaro a nastane příležitost, dávají naději, že vývoj se opět rozhýbe.Do toho je zde vlídnější poloha ruské dvojakosti, jež nutí Lukašenka odevzdat výhledově alespoň část moci — Putinův ministr zahraničí Lavrov si ostatně v Minsku již před několika týdny stěžoval, že práce na slíbené nové ústavě nepostupují. Nezahálí ani volební lídryně protilukašenkovců Světlana Tichanovská v exilu. Za prezidentku Běloruska ji uznává sice jen Litva, dveře má ale otevřené na Západě takřka všude. Nemine týden, kdy by nevyšlo alespoň několik jejích rozhovorů.Když se připočtou ještě nakloněnost EU k třetí vlně protipapalášských sankcí  —  tentokrát zaměřené už i na běloruské ekonomické elity  —, podpora obětem represí a nezávislým novinářům, stále se objevující apely umělců, sportovců či akademiků i neochota běloruské společnosti ignorovat zvláště křiklavé případy brutality, není výhled do budoucna nakonec zase tak beznadějný. Tak tedy Šťastné a veselé, Bělorusko. Snad příští rok.",
  "datum": "Svět → Sloupek24. prosince 2020 v 9.08"
},
{
  "url": "https://denikreferendum.cz/clanek/32113-spolu-ale-hlavne-sami",
  "name": "SPOLU, ale hlavně sami",
  "perex": "Volební koalice ODS, TOP09 a KDU-ČSL nemá program. Proč? Domnívá se, že k úspěchu jí stačí deklarovat odpor k Andreji Babišovi. Nestačí. A tak možná a paradoxně poslouží jen k tomu, že zajistí vznik povolebního svazku mezi ANO a ODS.",
  "text": "↗\nLídři a lídryně stran kolaice SPOLU sice opakovaně tvrdí, že o povolebním rozchodu vůbec neuvažují, politický klub v Poslanecké sněmovně však chtějí mít každý svůj. A nutno připomenout, že se tyto kluby nebyly schopny dohodnout na společném postupu k daňovému balíčku, jejž se ANO podařilo prosadit právě s ODS. Představa povolební koalice ANO a ODS tím dostala pevný základ. Foto FB Markéta Pekarová Adamová\nJe veřejným tajemstvím, jaké niterné touhy v sobě po celá léta v politice dusí Andrej Babiš. Zatímco v začátcích své politické kariéry (ano, Andrej Babiš je politik) se snažil profilovat jako uvědomělý podnikatel baťovského typu, na konci svého angažmá ve vrcholové politice chce — hnán vlastním egem a pravděpodobně i jistou mírou velikášství — být vnímán jako státník, politik velkého formátu, takový novodobý Masaryk. Přestože koronavirová pandemie naplno odhalila enormní limity premiérovy osobnosti, jež mu brání dosáhnout kýžených výšin, jedna věc se mu upřít nemůže — v něčem jako sjednotitel zapůsobil. Stal se sjednotitelem opozice.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPodle dosavadního průběhu vyjednávání budou mít voliči u sněmovních voleb možnost volit minimálně dvě relevantní koalice. Zatímco spolupráce STAN a Pirátů je stále ještě v plenkách, koalice ODS, KDU-ČSL a TOP09 činí na politickém písečku již pomalé, batolecí krůčky. Už z nich je však patrné, že nepůjde o úplně bezproblémové robátko. Sestavit předvolební koalici je z logiky věci obtížnější než slepit koalici po volbách, kdy již hrajete s jasně rozdanými kartami. V případě prvně zmíněné varianty nastávají krizové momenty zejména v oblasti personálií. Přestože vedení všech zúčastněných stran si může nadefinovat základní obrysy spolupráce, jsou to regiony, kde se odehrávají intenzivní vnitrostranické boje o složení kandidátních listin. O to silnější, že se musíte dělit i se členy jiných politických subjektů, donedávna vašich oponentů.KDU-ČSL i TOP09 se dle průzkumů veřejného mínění dlouhodobě pohybují na hraně volitelnosti, což činí soupeření o lukrativní přední pozice na kandidátkách o to krutější. Laicky řečeno — na málo kapustičky se slézá hodně slimáků. V médiích se již objevily náznaky, že se některým lokálním politikům a regionálním bossům realizovaná koalice nezamlouvá, zvláště pak dohody ohledně lídrů jednotlivých krajů.Například předsedkyně oblastního sdružení ODS na Praze 8 Vladimíra Ludková se k možnosti, že by vedení pražské kandidátky koalice SPOLU obsadila Markéta Adamova Pekarová (TOP09), vyjádřila značně skepticky, i na základě osobní zkušenosti ze zastupitelských lavic. Názory předsedkyně TOP09 označila za levicové a do kontrastu s vlastním národoveckým postojem postavila i silné proevropské smýšlení Pekarové.Obdobné třecí plochy se objevily i na Moravě, konkrétně ve Zlínském kraji. Tamní Krajský výbor KDU-ČSL v říjnu sice vyjádřil podporu pro nově vznikající koaliční projekt, nicméně s podmínkou, že na společné kandidátní listině se neobjeví starosta Uherského Hradiště a poslanec za ODS Stanislav Blaha. Ten si to nenechal líbit a své budoucí bratry v koalici přirovnal k fanatické sektě. Program?Odhlédneme-li od faktu, že každé manželství, zejména to z rozumu, minimálně zpočátku skřípe, jako voliče by nás měla zajímat zejména programová nabídka koalice SPOLU. A ta je, kulantně řečeno, značně plytká. Z veřejných prohlášení lídrů stran se sice dozvíme, že do roku 2025 budeme mít i v nejzapadlejší vesničce vysokorychlostní internet a světlo světa rok co rok spatří 40000 nových bytových jednotek, ale není nám nabídnuto to zásadní — vize, jak bude vypadat stát a společnost.Co si představit pod proklamací „chceme zjednodušit daňový systém“? Na základě čeho a v jaké výši bude stanoven minimální důchod a na jakém principu bude vystavěna slibovaná důchodová reforma? Bude stát i nadále garantovat bezplatné veřejné služby jako třeba vzdělávání či zdravotnictví? Bude vláda vedená koalicí SPOLU mít odvahu využít současnou krizi k přenastavení české ekonomiky založené na nízkých mzdách? Bude naše společnost vedena vládou k principům sounáležitosti? Nebo se vrátíme k bezduchému individualismu známého z vlád ODS?Samozřejmě, že na tyto otázky odpovědi nenalezneme. Člověku se tak vtírá na mysl jedna nepěkná myšlenka, a sice, že o program tu vůbec nejde. ODS, lidovci a TOP09 po celou dobu námluv vysílají voličům jeden jediný vzkaz: chceme porazit Andreje Babiše. Dobro musí zvítězit nad zlem.Snaha ukázat českou politiku v černobílém schématu je ale přeci jen málo. Andreje Babiše lze porazit. Tím, když jej vykreslíte jako nekompetentního lídra, který nepřináší lidem to, co od něj na počátku očekávali. Který je zklamal. A vy jeho selhání postavíte do kontrastu s vlastní verzí příběhu o naší zemi a o lidech, kteří tu žijí. O tom, jak chcete zlepšovat jejich každodenní život. A jakými postupnými kroky — jakým jízdním řádem — toho docílíte. Andreje Babiše neporazíte tím, že jej ukážete jako ďábla s růžky. Voliči nejsou malými dětmi, kterým stačí bezduché fráze. Minimálně ne ti voliči, na které si myslí koalice SPOLU.Čím vágnější program nabídnete, tím širší manévrovací prostor máte po volbách. A zde teprve celý projekt trojkoalice začíná být zajímavý. Lídři a lídryně stran sice opakovaně tvrdí, že o povolebním rozchodu vůbec neuvažují, politický klub v Poslanecké sněmovně však chtějí mít každý svůj. A nutno připomenout, že se tyto kluby nebyly schopny dohodnout na společném postupu k daňovému balíčku, jejž se ANO podařilo prosadit právě s ODS. Ihned začaly kolovat zvěsti o zrození nového možného spojenectví.Řada lidí by mohla nyní namítat, že naznačovat případnou vládní spolupráci ANO a ODS je čirý nesmysl, výplod choré mysli. ODS by tím zahodila svou identitu bojovníka proti Andreji Babišovi a oligarchizaci státu. Jenže zde máme několik indicií, které tuto domněnku staví do trochu jiného světla:Andrej Babiš nechce do opozice. Jeho predátorský pud ho nutí mít věci neustále pod kontrolou, být tam, kde se rozhoduje, kde se vládne. Když už ne přímo, alespoň zprostředkovaně. Koalice SPOLU by neměla dostatek mandátů na jednobarevnou vládu. Potřebovala by spojence. Kdo mimo ANO by mohl být brán v potaz? Piráti a STAN? Piráti moc koukají pod prsty, přičemž ODS se tradičně v otázce transparentnosti chová „konzervativněji“.  Nezapomínejme navíc, že Piráti jsou neomarxisté, kteří rádi mluví lidem do toho, jak nakládat se svými prázdnými byty. Kromě snižování daní bohatým je toto další bod, ve kterém si Babiš s ODS notují. ODS vede boj primárně proti Andreji Babišovi, nikoliv proti ANO. A přestože ANO je řízeno jedním mužem, za poslední roky dokázalo na celostátní úrovni vyprodukovat několik zajímavých tváří. Není náhodou, že se facebookový a twitterový profil Aleny Schillerové po marketingové stránce výrazně zlepšil. Videa, která ministryně financí sdílela ze svých výjezdů, se až příliš nápadně blížila těm, které ze svých cest po republice točil premiér se svým top týmem. Osazenstvo reportáží bylo totéž (minimálně moderátorka). Babiš jako ostřílený podnikatel něco málo o managementu nástupnictví ví. Andrej Babiš nemá důvod případným požadavkům ODS na jeho osobní neangažovanost ve vládní koalici nevyhovět. Své věrné, skrze které by pokračoval v privatizaci státu, by v ní měl. A on sám by ustoupil jako ten, který tak činí pro stabilitu a dobro této země. Stal by se mučedníkem a možná i tolik chtěným státníkem.",
  "datum": "Domov → Komentář22. prosince 2020 v 18.26"
},
{
  "url": "https://denikreferendum.cz/clanek/32114-jak-celit-krajni-pravici-nechat-lidi-vypravet-jejich-pribehy",
  "name": "Jak čelit krajní pravici? Nechat lidi vyprávět jejich příběhy",
  "perex": "Krajně pravicových shromáždění se v Sasku běžně účastní i takzvaní obyčejní lidé. Co je k tomu motivuje? A proč je potřeba jejich příběhům naslouchat? O tom jsme hovořili s Frauke Wetzelovou vedoucí projektu Neue unendeckte Narrative.",
  "text": "↗\nLidé si revoluci představovali jinak. Jejích očekávání se nesplnilo. Naopak, hodně z nich například ztratilo práci. V lidech zůstala jakási historická agresivita a naštvanost. Dlouhodobě se však o tom moc nemluvilo. Foto diema, Pixabay\nVe třetím největším městě sousedního Saska, v Saské Kamenici nedaleko českých hranic, se v roce 2018 demonstrovalo ve velkém. Po vraždě německého občana, jíž se dopustili dva cizinci, neonacisté a chuligáni ve městě vyvolali nepokoje. Demonstrace trvaly několik dní. Nechybělo hajlování, útoky na lidi s jinou barvou pleti či házení lahví. Vedle krajních pravičáků protestovali také obyčejní lidé. Německá města a média si kladli otázky, jak je to možné, a hledali řešení. S jedním přišel spolek ASA-FF, a vznikl tak nový projekt. Neue unentdeckte Narrative (Nové skryté příběhy) chce pomoct přiblížit různé nuance života ve městě a nabídnout osudy konkrétních lidí, kteří se do města přestěhovali z jiné země.\n↗\nFrauke Wetzelová je badatelka v oboru kulturologie. V současné době zastává funkci vedoucí projektu New Undiscovered Narratives ve sdružení ASA-FF v Saské Kamenici. Weztelová také působila šest let v České republice, kde pracovala například pro Památník Terezín. Foto Archív FW\nČím přesně se program Neue unentdeckte Narrative, který vznikl v roce 2017, zabývá?Jsme občanský spolek, který má za cíl prostřednictvím nových narativů nebo lépe nových příběhů, nového pohledu, mluvit s lidmi o extremismu. Nebojujeme přímo proti rasismu, ale hledáme příčiny a kořeny problému, zajímá nás, proč jsou lidé frustrovaní a naštvaní. Protože oni naštvaní jsou. Snažíme se zároveň najít jiné řešení, než je politická konfrontace. Spolupracujeme s kulturními centry, vymýšlíme divadelní hry, vystavujeme obrazy, připravujeme rozličné publikace. Součásti projektu jsou tedy umělci, politici i úředníci. Podporujeme hlasy, které jinde nejsou slyšet.Co myslíte tím, že nebojujete proti rasismu? Myslíme si, že rasismus má kořeny v nespokojenosti lidí obecně. Lidé jsou zklamaní a jejích zklamání má své důvody. Hledáme příčiny v nedávné historii. Důležitým milníkem byla změna režimu v roce 1989.Lidé si revoluci představovali jinak. Jejích očekávání se nesplnilo. Naopak, hodně z nich například ztratilo práci. Velká část lidí se totiž právě v době transformace na přelomu osmdesátých a devadesátých let, po pádu berlínské zdi, musela kvůli zavírání továren stěhovat za prací. Města tak prošla specifickou proměnou. V lidech zůstala jakási historická agresivita a naštvanost. Dlouhodobě se však o tom moc nemluvilo. Říkáte, že frustrace a naštvanost v lidech zůstala. Jak se to projevuje?Ukázalo se to silně například v roce 2018. Po útoku dvou cizinců na německého občana se ve městě atmosféra proměnila. Konaly se velké demonstrace, na něž přijížděla krajní pravice z celého Německa. Neonacisté protesty vyprovokovali, ale s nimi demonstrovali i obyčejní lidé. Bylo najednou vidět, jaký vliv tyto nedemokratické skupiny na lidi mají. Rokem 2018 to přitom neskončilo, manifestace se opakují dodnes. Mohli jsme to například vidět nejen v srpnových protestech kvůli koronakrizi, jichž se vedle krajní pravice opět účastnili lidé, které se jen báli o svou budoucnost. Naším cílem nejsou lidé z jádra krajní pravice, my se zaměřujeme na veřejnost, chceme pochopit, v čem tkví jejich strasti. Jak s tímto tématem pracujete, můžete uvést konkrétní příklad?Začali jsme o tom mluvit a ve spolupráci s kulturními centry pořádat veřejné debaty, na nichž se mluvilo o transformaci. Diskutovalo se s pamětníky z města, kteří mohli vyprávět, co zažili a jak si například představovali revoluci. Mohli tak nahlas mluvit o svých zklamáních, poslechnout si další příběhy, slyšet, že jejích pocity jsou sdílené a v mnoha ohledech oprávněné.Teď jsme začali nový projekt. Chystáme ochotnické divadelní představení, které připravují lidé s vietnamskými kořeny. Jsou to ženy, které v našem městě žijí už dlouho. Chceme jim tak poskytnout „bezpečné místo“, kde by mohly sdělit své příběhy. Popsat, jak ony vnímají rok 1989. Také chceme, aby mluvily o vlastních vzpomínkách na Vietnam. Chceme spolupracovat i s mladými lidmi z Vietnamu. Připravujeme také loutkové divadlo. Řešíme, jak loutky vůbec mají vypadat. Chceme, aby vietnamská menšina sama řekla, jakou podobu mají loutky mít. Svoje vzpomínky na Vietnam bude vyprávět šest žen. Rádi bychom ukázali, že každý z nás vnímá historii trošku jinak, subjektivně. Vedle toho připravujeme rámcový diskusní program. Také spolupracujeme s univerzitami, které pro nás připravují aplikaci ukazující, kde všude ve městě lidé s vietnamskými kořeny žili a žijí. Aplikace odhalí jejich historii, ukáže občanům „neznámé sousedy“. Našim přístupem je zkratka nechat vyprávět lidí. Naslouchat jim. Ve svých projektech míříte na širokou veřejnost. Jak ji chcete zaujmout?To je dobrá otázka. My se snažíme lidi oslovit, je na nich, jestli přijdou. Jsem přesvědčena, že z jedné i z druhé strany je ochota se poznávat — teď mám na mysli konkrétně vietnamskou menšinu, s níž velmi úzce spolupracujeme. My ji poskytneme to bezpečné místo, kde může dojit k osobnímu poznávání a dialogu, lidé si mohou povídat a mluvit o svých zkušenostech.Se spolkem také jezdíte do různých českých měst, které mají podobnou historii transformace. Našli jste nějakou inspiraci i v České republice?Napadá mě například velmi zajímavá divadelní hra Jany Svobodové Vadí-nevadí.cz. Viděla jsem ji v Praze a nadchla mě. Tu hru také znám. Zajímavý je i její vznik. V polovině roku 2012 Jana Svobodová spolu s česko-švýcarským umělcem a režisérem Philippem Schenkerem, postavili na náměstí v Kostelci nad Orlicí stánek. Každý, kdo prošel kolem, mohl vyměnit svůj příběh za kávu, cigaretu nebo za příběh někoho jiného. Takto začala vznikat divadelní hra, kterou pak uvedlo divadlo Archa v Praze. Vzorek obyvatel Kostelce byl reprezentován čtyřmi romskými dětmi a romskou babičkou, čtyřmi českými adolescenty a mladým běloruským párem, který v kosteleckém uprchlickém táboře čekal na politický azyl. Přišel mi tam právě důležitý ten důraz na to, že lidé společně žili v jednom městě a nemluvili spolu. Nevěděli o sobě nic. Tehdy jsem si říkala, že v našem městě to bude stejné. Lidé spolu nemluví a nesdílí veřejný prostor. Samozřejmě chápu, že ne každý chodí do divadla, a právě proto také připravujeme výstavy, kde máme i občerstvení. Lidé se mohou zdržet a povídat si u toho. Mohou tam ale také pouze být. Připravujeme debaty, diskuse s lidmi, kteří žijí ve městě. Vtáhneme je do dění a jak už jsem říkala, necháme je mluvit o jejich zkušenostech. Je důležité, aby věděli, že jim někdo naslouchá.",
  "datum": "Svět → Rozhovor23. prosince 2020 ve 14.31"
},
{
  "url": "https://denikreferendum.cz/clanek/32117-vydavatel-deniku-referendum-podal-zalobu-na-andreje-babise",
  "name": "Vydavatel Deníku Referendum podal žalobu na Andreje Babiše",
  "perex": "Premiér a reálný vlastník Agrofertu Andrej Babiš nereagoval v zákonem stanovené lhůtě na výzvu k omluvě a odškodnění, naopak dal najevo, že trvá na svém. Ve Sněmovně označil DR za nejhorší novinářskou žumpu, která lže, jako lhala dříve.",
  "text": "↗\nŽaloba označuje výpad Andreje Babiše vůči Deníku Referendum na půdě Sněmovny s odvoláním na dřívější judikáty za „výrok, který postrádá po formální i obsahové stránce věcný (vnitřní účelový) vztah k činnosti předsedy vlády a představuje jednání ultra vires, tedy exces.“ Foto FB Andrej Babiš\nVydavatelství Referendum, s.r.o., které publikuje Deník Referendum, ve středu 23. prosince podalo prostřednictvím svých právních zástupců Antonína Továrka a Kristýny Novosadové žalobu na premiéra Andreje Babiše. Domáhá se omluvy a odškodnění za výrok, který Andrej Babiš pronesl v rámci interpelací na půdě Poslanecké sněmovny 12. listopadu 2020: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nReportáž●Patočka, Vlasatá\nOtrávila Bečvu DEZA? Jiné výklady nedávají smysl. Úřady zatloukají a klamou\nPopudem k výpadu Andreje Babiše byla interpelace poslance ODS Stanislava Blahy, který se v ní odkazoval na zjištění z investigace publikované Deníkem Referendum. Ta prokázala, že chemička Deza z holdingu Agrofert byla po celou dobu hlavním podezřelým ze způsobení otravy řeky Bečvy, a to navzdory tvrzením úřadů, které se úmyslně snažily odvádět od ní pozornost k takzvanému rožnovskému kanálu.  Právní zástupce Deníku Referendum z procesních důvodů žaluje současně Andreje Babiše jako občana i Českou republiku, pro případ, že by žalované výroky pronesl v rámci výkonu funkce českého premiéra. „Podstatné pro posouzení bude, zda projevy žalovaného Andreje Babiše (tedy každý jeho výrok jednotlivě, jak bude uvedeno dále v této žalobě) nepostrádaly po formální i obsahové stránce místní, časový a především věcný (vnitřní účelový) vztah k činnosti předsedy vlády svěřené mu zákonem.“ Žalobkyně za vhodnější pokládá, aby žalovaným byl Andrej Babiš jako osoba.Andrej Babiš nereagoval na předžalobní upomínku, kterou mu Vydavatelství Referendum zaslalo 18. listopadu. Namísto toho v odpovědi na dotaz redaktora Aktuálně.cz Radka Bartoníčka: „…mně šlo i o to, abyste neútočil na média, třeba i na Deník Referendum, protože ono to potom samozřejmě vyvolává i v té veřejnosti určitou nenávist k médiím a sám víte, že to je velmi nebezpečné. Je tam určitá nenávist k nezávislým médiím“, 23. listopadu prohlásil: „Co se týče toho deníku, tak tam platí, co jsem řekl. A jsem rád, že proběhne ten soud, protože je to pravda.“ Žaloba označuje výpad Andreje Babiše vůči Deníku Referendum na půdě Sněmovny s odvoláním na dřívější judikáty za „Výrok[, který] postrádá po formální i obsahové stránce věcný (vnitřní účelový) vztah k činnosti předsedy vlády a představuje jednání ultra vires, tedy exces.“ Podle žaloby Andrej Babiš, který „neunesl kritiku opozice, si byl dobře vědom, že je jeho projev přenášen veřejnoprávními médii a předmětnými výroky chtěl opozici i investigativní činnost žalobkyně jako nezávislého média zesměšnit a snížit v očích veřejnosti a zneužil k tomu projev v Poslanecké sněmovně.“ Žaloba dovozuje, že Andrej Babiš vystupoval spíše jako soukromá osoba nežli jako předseda vlády i takto: „Žalovaný nepochybně hodnotil výsledky vyšetřování, neboť se vyjadřoval o nevině společnosti DEZA slovy ‚zcela úmyslně a účelově jste šířili vykonstruované lži, že katastrofu zapříčinila DEZA‘. Zároveň z podstaty svého projevu, a zejména v jeho závěru, žalovaný působil spíše jako mluvčí společnosti DEZA a.s., resp. koncernu AGROFERT, než jako předseda vlády.“Hrubý útok premiéra České republiky na Deník Referendum vyvolal nebývalou vlnu solidarity mezi českými novináři. Výzvu zorganizovanou Forem 24 podepsala řada předních postav české žurnalistiky. Evropské partnerské organizace Deníku Referendum zaslaly otevřený dopis eurokomisařce Věře Jourové. Ani jeden z apelů se ale posud nedočkal odpovědi.Návrh rozsudkuVydavatelství Referendum, jehož výhradním vlastníkem je šéfredaktor Deníku Referendum Jakub Patočka, se žalobou domáhá omluvy, kterou Andrej Babiš vlastnoručně podepíše a zašle na adresu redakce DR, zveřejnění omluvy v Lidových novinách a Mladé frontě Dnes a také odškodného ve výši 800 tisíc korun. Přesné znění návrhu rozsudku následuje: Žalovaný Andrej Babiš je povinen zaslat žalobkyni do 3 dnů od právní moci tohoto rozsudku vlastnoručně podepsaný dopis, který bude označen aktuálním datem, následujícího znění: „Ve čtvrtek 12. listopadu jsem na půdě Poslanecké sněmovny prohlásil: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“ Jedná se o nepravdivý výrok, který hrubě poškozuje profesní a osobní čest novinářek a novinářů i vydavatele Deníku Referendum. Za svůj nepravdivý výrok se Vám omlouvám. Andrej Babiš.“ Žalovaný Andrej Babiš je povinen zveřejnit do 30 dnů od právní moci tohoto rozsudku v periodickém tisku Mladá fronta DNES a v periodickém tisku Lidové noviny na vlastní náklady omluvu s nadpisem „Omluva Deníku Referendum“ ve znění: „Ve čtvrtek 12. listopadu jsem na půdě Poslanecké sněmovny prohlásil: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“ Jedná se o nepravdivý výrok, který hrubě poškozuje profesní a osobní čest novinářek a novinářů i vydavatele Deníku Referendum. Za svůj nepravdivý výrok se jim omlouvám. Andrej Babiš.“, a to formou sdělení v rámečku s nadpisem o výši písma nejméně 1 cm a s písmem nejméně 0,5 cm. Žalovaná Česká republika je povinna zaslat žalobkyni do 3 dnů od právní moci tohoto rozsudku dopis, který bude označen aktuálním datem a bude podepsán ministrem financí České republiky, následujícího znění: „Ve čtvrtek 12. listopadu Ing. Andrej Babiš, předseda vlády, poslanec a předseda politického hnutí ANO 2011, v Poslanecké sněmovně Parlamentu České republiky prohlásil: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“ Jedná se o nepravdivý výrok, který hrubě poškozuje profesní a osobní čest novinářek a novinářů i vydavatele Deníku Referendum. Za nepravdivý výrok Ing. Andreje Babiše se Vám tímto jménem České republiky omlouváme.“ Žalovaná Česká republika je povinna zveřejnit do 30 dnů od právní moci tohoto rozsudku v sekci „Aktuálně“ na stránkách https://www.mfcr.cz/ formou tiskové zprávy pod tučným nadpisem: „Omluva Deníku Referendum“ omluvu ve znění: „Ve čtvrtek 12. listopadu Ing. Andrej Babiš, předseda vlády, poslanec a předseda politického hnutí ANO 2011, v Poslanecké sněmovně Parlamentu České republiky prohlásil: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“ Jedná se o nepravdivý výrok, který hrubě poškozuje profesní a osobní čest novinářek a novinářů i vydavatele Deníku Referendum. Za nepravdivý výrok Ing. Andreje Babiše se tímto Deníku Referendum jménem České republiky omlouváme.“ a ponechat ho na těchto stránkách po dobu minimálně 90 po sobě jdoucích dní. Žalovaný Andrej Babiš a žalovaná Česká republika jsou povinni společně a nerozdílně zaplatit žalobkyni náhradu způsobené nemajetkové újmy ve výši 800.000,- Kč, a to do 3 dnů od právní moci tohoto rozsudku. Žalovaný Andrej Babiš a žalovaná Česká republika jsou povinni společně a nerozdílně zaplatit žalobkyni k rukám právního zástupce žalobkyně náhradu nákladů řízení, a to do tří dnů od právní moci tohoto rozsudku.",
  "datum": "Domov → Zpráva24. prosince 2020 v 10.21"
},
{
  "url": "https://denikreferendum.cz/clanek/32111-dohoda-utiskovatelu",
  "name": "Dohoda utiskovatelů",
  "perex": "Spolupráce Marockého království a Izraele má více než padesátiletou tradici. Nyní se ale vlivem politiky USA vztah obou zemí normalizoval také formálně. Rozhodnutí však vyšlo především z akutních potřeb marockého autoritářského režimu.",
  "text": "↗\nZatím lze těžko predikovat, jak dlouho dohody mezi Izraelem a arabskými státy vydrží. Zdá se totiž, že jsou možné jen díky tuhým autoritářským režimům, jejichž zájmy a postoje se diametrálně odlišují od většinového názoru arabské veřejnosti. Foto Crossed-flag-pins.com\nDalší arabskou zemí, která ohlásila normalizaci vztahů se židovským státem, je marocké království. Maroko se tak po Spojených arabských emirátech, Bahrajnu a (nepravomocně) Súdánu stalo dosud poslední zemí, která Izrael uznala. Za zprostředkováním dohody stojí americká administrativa Donalda Trumpa, stejně jako tomu bylo v předchozích případech.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nDonald Trump označil navázání vztahů těchto dvou zemí, z nichž obě jsou blízkými spojenci Washingtonu, za „masivní průlom k míru na Blízkém východě“. Podobně prezentoval i předchozí dohody mezi židovským státem a již zmíněnými arabskými státy. Maroko je — stejně jako Súdán — sice zemí, která se formálně účastnila šestidenní války proti Izraeli, nicméně počty jejich jednotek byly naprosto zanedbatelné.Zajímavější je však událost, o které před několika lety promluvil bývalý šéf izraelské vojenské rozvědky Šlomo Gazita. Maročané měli prý v roce 1965 nechat izraelské agenty Mosadu odposlouchávat konferenci vrcholných arabských politiků, kteří se sešli, aby projednali připravenost na válku s Izraelem. I na základě této informace provedl poté židovský stát „preventivní úder“, během nějž zaútočil na špatně připravené egyptské letectvo.Izraelští agenti „na oplátku“ vyzradili plán marocké opozice na svržení krále Hasana II. Poté, co se s pučisty sami sešli. Izrael se podílel i na dopadení marockého opozičního lídra Mehdího ben Barky, který byl režimem brutálně umučen. Poté, co maročtí agenti v Paříži ben Barku během mučení nechtěně usmrtili „příliš brzy“, povolali na pomoc Izraelce, aby pomohli tělo tehdy známého arabského opozičníka „uklidit“.Během posledních pětadvaceti let uplynuvších od dohod mezi Izraelci a Palestinci v Oslu spolu obě země v bezpečnostních otázkách spolupracovaly. Severoafrickou zemi s židovským státem totiž spojují i desetiletí se vlekoucí okupace dvou národů — Palestinců a berberských a tuarežských Sahráwíjců, obyvatel Západní Sahary. Maroko si území Západní Sahary nárokuje, což je nyní také důvodem, proč došlo k marockému uznání Izraele.\nKomentář●Lenka Hrabalová\nDalší válka: případ Maroka a Západní Sahary\nZemě, které uznaly Izrael, jsou dlouhodobě pro židovský stát naprosto bezproblémové a bezpečné. Všechny jsou blízkými spojenci Washingtonu, a stojí tudíž na téže straně barikády v hlavním sporu Blízkého východu, jimž je saúdsko-íránský konflikt. Do nedávné doby se však tyto země snažily alespoň rétoricky předstírat, že stojí za Palestinci. Nyní už spadla i tato maska. Součástí dohody mezi Izraelem a Marokem je navíc i to, že americká administrativa Donalda Trumpa uznala marocké nároky na území Západní Sahary.Stejně jako když nechal americký prezident přemístit americkou ambasádu z Tel Avivu do Jeruzaléma, vybočil i zde z úzu, který zastává světové společenství v mezinárodně-právních otázkách. Spojené státy totiž zřídí svůj konzulát ve městě Dachla, které dle mezinárodního práva není marockým územím.Napětí v Západní Sahaře, kde probíhal mezi lety 1975 a 1991 ozbrojený konflikt mezi povstaleckým hnutím za samostatnost Sahary, známým pod španělským akronymem Polisario a marockou vládou, nyní opět eskalovalo. Fronta Polisario byla dříve úzkým spojencem Organizace pro osvobození Palestiny Jásira Arafata. Maroko a Izrael tak měly společné nepřátele a v boji proti nim intenzivně kooperovali již dříve.K nynějšímu konfliktu došlo poté, co Polisario zablokovalo přístupovou cestu do Mauretánie. Marocká vláda vyslala do oblasti armádu, ale k ozbrojeným střetům zatím nedošlo. Pro marockou vládu je tedy právě nyní americké uznání tohoto území velmi dobře načasované a americká administrativa jasně ukázala, komu v konfliktu straní.\nZpráva●František Kalenda\nV marockých školách se začne vyučovat o holocaustu\nV záležitosti uznání Západní Sahary bude zajímavé sledovat, jak se k tomuto rozhodnutí postaví nově zvolený americký prezident Joe Biden, až se koncem ledna příštího roku ujme úřadu.Marocká opoziceZáhy po marockém uznání Izraele svolali maročtí propalestinští aktivisté proti tomuto kroku demonstraci, kterou vláda rozehnala pomocí vodních děl. Dle mnoha průzkumů drtivá většina obyvatel Maroka s navázáním vztahů s Izraelem nesouhlasí, stejně jako tomu je i v Súdánu. Zatím lze těžko predikovat, jak dlouho tyto dohody mezi Izraelem a arabskými státy vydrží. Zdá se totiž, že jsou možné jen díky tuhým autoritářským režimům, jejichž zájmy a postoje se diametrálně odlišují od názoru arabské veřejnosti.V této záležitosti je také nutno vzpomenout Mauretánii, která Izrael uznala jako třetí arabská země, ovšem po změně režimu toto rozhodnutí zvrátila. Změna královského režimu v Maroku se nejeví v tuto dobu jako něco pravděpodobného, ovšem téměř nikdo nedokázal predikovat ani arabské jaro, které se mimo jiné zrodilo právě v regionu Západní Sahary.",
  "datum": "Svět → Komentář22. prosince 2020 v 13.21"
},
{
  "url": "https://denikreferendum.cz/clanek/32136-jak-novy-bude-tento-rok",
  "name": "Jak nový bude tento rok?",
  "perex": "Můžeme si troufnout a směle se pokusit o uspořádání společnosti, které by bylo uměleckým dílem svého druhu? Lidé jako společenství nemusí jen donekonečna recyklovat ekonomické a politické děje a organizovat mírný pokrok v mezích zákona.",
  "text": "↗\n„Není nic nového pod sluncem. Copak je něco, o čem se dá říci: Pojď se podívat na něco nového?“ Tento podle tradice moudrý Šalomoun připomíná, že to zdánlivě nové tu bylo už celé věky, dnes bychom řekli, že to tu bylo v dávných a nedávných příčinách, které nutně vedly k dnešním důsledkům. Luca Giordano, Šalomounův sen. Reprodukce WmC\nZemě a Slunce ve složité geometrické souhře oběhly společné těžiště. Proběhla v našich středních zeměpisných souřadnicích roční období, zažili jsme na začátku léta nejkratší noc a nejdelší den a před pár dny opačně. Proběhla revoluce v původním významu Koperníkova spisu De revolutionibus orbium coelesticum, tedy O obězích nebeských světů. Svět v tomto revolučním pojetí neplyne odněkud někam. Stále se, kdyby to bylo možné, vrací.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nI kdyby se fyzikálně vzato v nějakých pomyslných souřadnicích Země ocitla na stejném místě jako vloni, nestálo by to samo o sobě za to, oslavovat to jako něco skutečně nového. Rok by byl nový jen jako další z nesčetných oběhů. Takový cyklický čas je jen potvrzením chmurné zkušenosti biblického autora: „Co bylo dříve, to zase bude, to, co se dělo, se bude dít. Není nic nového pod sluncem. Copak je něco, o čem se dá říci: Pojď se podívat na něco nového?“ Tento podle tradice moudrý Šalomoun připomíná, že to zdánlivě nové tu bylo už celé věky, dnes bychom řekli, že to tu bylo v dávných a nedávných příčinách, které nutně vedly k dnešním důsledkům. Tradičním jazykem řečeno by šlo o osud, moderně řečeno o biologickou a ekonomicko-sociální determinaci.Skutečně nové je něco, co tu ještě nebylo. Co nelze odečíst z dosavadních trendů. To by bylo možné ve světě, který by nebyl mechanický. Ve světě, který neběží jako naše stroje. V takovém světě by srozumitelný řád nebyl zotročující mocí. Byl by okamžitým a proměnlivým výsledkem sváru bytostných sil. Byl by to svět spíše organický než organizační. Svět, který dokáže překvapovat. Možnost dynamického, vitálního světa a možnost radikálně nových událostí v něm se zpochybňuje a je těžko proti tomu něco namítat. Skepse biblického Kazatele a moderního racionalisty je podobná a prosazuje se. U jedněch i druhých minulost má moc určovat přítomnost a budoucnost. A v únavném sledu příčin a následků můžeme jít libovolně zpět, kam až jsme ochotni položit začátek (našeho) času, třeba k velkému třesku. Lze pouze vznést pochybnost o pochybnosti, vyslovit požadavek stálé otevřenosti mysli, v níž se skepse nestane obsahem nového dogmatu. Mít, jak říká jedna z duchovních škol našeho věku stále mysl začátečníka.Řekl bych, že pro možnost nového se dá teoreticky argumentovat. Lze zpochybňovat manipulativní racionalismus s poukazem na jeho rizika. Nejsilnějším důkazem možnosti je však nové si na tupém běhu příčin a následků vyvzdorovat tvůrčím činem. Smýšlet a jednat tak, že se směr našich postojů a činů nedá vydedukovat z našich činů dřívějších, z našich vlastností, z předností a nedostatků, které se nám dají připsat.Pokleslé pojetí vidí v uměleckém díle nápodobu skutečnosti. Výtvarné dílo by mělo v tomto smyslu reprodukovat skutečnost. Obraz či socha by měly být „jako živé“. Literární text by popisoval běh přírodního, a hlavně lidského života, a jen by na rozdíl od vědecké deskripce spíše, místo ostře řezaných pojmů použil proměnlivých, nepřesně vymezených a prostupných obrazů.Přitom výtvarné umění má, jak naznačuje slovo samo, spíš skutečnost vytvářet než kopírovat. Zvlášť instrumentální hudba zjevně nic nenapodobuje, a to snad ani hudba programová. Tak řečená konkrétní hudba bere místo hudebních nástrojů nebo spolu s nimi zvuky okolního světa jako materiál, podobně jako sochař třeba kámen nebo dřevo a z nich tvoří. Poezie, která má tvorbu přímo v názvu tvoří ze slov novou skutečnost. Schopnost tvořit nemusí být výsadou talentovaných jedinců. Umělecké dílo je vícesměrnou komunikací a spolutvoří ho ti, kdo jsou označováni jako konzumenti. Jako by tam ožila jazyková hříčka latinských slov consumptio — pojmutí, vstřebání a consumatio — završení, naplnění. Nejsme u díla spotřebiteli, spíše spolutvůrci. A tvorbou nového, tedy skutečně nového, může být i sociální tvorba. Můžeme si troufnout a směle se pokusit o uspořádání společnosti, které by bylo uměleckým dílem svého druhu. Člověk jako jednotlivec a lidé jako společenství nemusí jen donekonečna recyklovat ekonomické a politické děje a organizovat mírný pokrok v mezích zákona. Poučeni dějinami nebudeme podnikat revoluci v Koperníkově smyslu jako návrat kruhem zpět tam, odkud jsme původně vyšli, ne-li ke koncům a začátkům ještě horším. Může to však být obrat. Můžeme nabrat nový směr. Můžeme jít ke kořenům a ve smyslu slova radix—kořen být radikální. Můžeme se chopit toho, že žijeme v otevřené společnosti, která má v sobě vepsánu možnost změny. Byla by to reforma, tedy nové zformování, znovuvytvoření prostoru práce a rozhodování. Byla by to reálná, ne pouze deklarovaná důstojnost člověka práce. Bylo by to překonání dosavadní do značné míry fiktivní demokracie, její zahrnutí, zrušení a znovupozvednutí (ve smyslu německého auheben) a konečně už nastolení demokracie reálné, občanské i sociální. To je možné zpochybňovat. Poměr práce a kapitálu je prý dán. Demokratizace pracovních vztahů údajně není možná. I tady se projevuje mechanický determinismus. Je však možný i tady vzdor tvořivé svobody ducha. Jen pokusem o uskutečnění hlubší změny se prokáže její možnost nebo nemožnost.Rok a léta před námi budou nová, bude v nich přítomno něco, co tu dosud nebylo, jen pokud to budeme my, kdo je udělá novými. Pokud přestaneme věřit tomu, že vše je dáno, vše je určeno, vše nastupuje automatismem poměru sil. Pokud čas před sebou naplníme novým obsahem. Ať je tedy rok nový. Ať to není jen marný sen. \nTestK mému hlubokému překvapení je mi umožněno i nadále sem umisťovat mé komentáře - ačkoli mi není umožněno zaplatit příspěvek na další rok. No budiž; této příležitosti chceme v každém případě využít, neboť myšlenky právě Ivana Štampacha bývají pravidelně jedny z těch, které přímo vybízejí jak k hlubším úvahám, tak ale i k odpovědím na ně.Napřed zcela všeobecně, ke vztahu determinace a možností našeho svobodného (dějinného) činu. Především: obojí nestojí v (absolutním) protikladu. Nutno si uvědomit: my otázku naší svobody nakonec nikdy nemůžeme vnímat a hodnotit jinak, nežli z našeho vlastního - tedy relativního a subjektivního - hlediska.Krátce řečeno: i kdyby objektivní svět jako takový existoval na deterministickém základu (což je spíše pravděpodobné nežli vyloučené) - ani to nemění nic na tom, že z našeho vlastního, lidského hlediska, v tom jediném horizontu který je nám dán i tak můžeme nadále rozlišovat mezi stavem determinovanosti (v užším smyslu) a mezi stavem naší volnosti, akční a tvůrčí svobody.Co se ovšem tvrzení autora týče, že například hudební tvorba není napodobováním ničeho - tak přinejmenším staří Řekové to viděli dost jinak, lidský duch vůbec vlastně jenom napodoboval (\"mimesis\") dokonalý kosmický řád věcí. A jmenovitě pozemské hudební harmonie byly jenom odrazem harmonií kosmických.Teď ale k hlavnímu tématu úvahy I. Štampacha - totiž k možnosti (či nemožnosti) revoluce, a to jak v oblasti politické, tak v oblasti práce.Kdo dnes (ještě) hovoří o revoluci, ten platí obecně za fantastu, či přímo za extrémistu. A tak si napřed ocitujme Masaryka:\"Bez revolucí by byl nemožný vývoj, revoluce budou snad nutny i budoucně; ale dozajista se musíme vzdát učení o 'revoluci definitivní'. (...) Lidstvo se ještě bude vyvíjet tisíce, snad milióny let, a bude stále pokračovat, stále a krokem; občas byly a budou skoky, revoluce a katastrofy, ale revoluce a katastrofy poslední, definitivní nebude nikdy.\"Masaryka asi stěží podezírat z nějakého ideologického extrémismu; a jeho rozmyslná slova by si měl dobře vštípit do mysli každý, kdo chce tvrdit, že buržoazně-demokratická revoluce byla ta \"úplně poslední\". A že s ní \"až na věčné časy a nikdy jinak\".Svět se stále mění, a s ním i člověk. Ano, určité věci se stále opakují znovu a znovu; existují určité základní archetypy lidského jednání (především jeho touhy po moci a vůbec po jeho osobním prospěchu), které jsou trvalé buďto absolutně, anebo přinejmenším po dobu daleko přesahující aktuální lidskou zkušenost.Ale: mění se reálný dějinný, společenský kontext, do něhož jsou tyto archetypy zasazovány, v jehož rámci působí. Jednou větou: to stále stejné vstupuje nicméně do stále nových vod, jak věděl už Hérakleitos. Abychom tedy přímo odpověděli na podnět Ivana Štampacha: ano, vody dějin stále tečou, a lidstvo se stále ještě vyvíjí. Revoluce (tedy skokové změny tohoto vývoje) nepřestanou jenom proto, že je někdo doktrinálně prohlásí za nepřípustné. Člověk neustále bytostně touží po svém naplnění, a po spravedlivých podmínkách jeho existence. A dokud toho nedosáhne, v plném a naprostém smyslu, stále o to bude usilovat. A to i cestou revolucí. Zde je nerozhodné zda násilných či nenásilných; revoluce jako taková není ničím jiným nežli radikální systémovou změnou, otázka užití násilí je tu až sekundární.Vážený pane Poláčku,já bych řekl, že co se týče pokroku, tak v tom podstatném už lidstvo stojí na místě minimálně dva tisíce let a žádný pokrok nevykazuje.To podstatné je totiž dobro pro všechny, rovnost mezi lidmi a láska mezi nimi. Zkrátka péče o to, aby druhému se dařilo minimálně tak dobře, jako mně samému. A to se tedy ve společenském měřítku opravdu neděje.Místo toho si stále pěstujeme sobectví, nespatřujeme nic špatného na žití jedněch na úkor druhých, hromadění majetku pokládáme za hlavní míru životního úspěchu a s mocí málokdy dokážeme nakládat jinak, než ve prospěch vládnoucích a neprospěch ovládaných.Bylo to (a stále je) křesťanství, které přišlo před dvěma tisící lety s tím (a přichází s tím stále), že nikoliv politický systém, zákony a instituce, ale člověk se musí změnit, aby na světě zavládlo dobro pro všechny. A tedy ten jediný opravdový pokrok. Evangelia pro to mají jediný výraz: „Obraťte se!“ Jen se podívejme pouhých sto let nazpátek na politické systémy, které např. u nás během té doby vládly. Ani jeden z nich v tom podstatném žádný pokrok neudělal. Monarchie nebyla schopna řešit sociální nerovnost, kapitalismus ji ještě vyhrotil a k tomu zplodil katastrofu ekologickou. A komunismus? Ten sice chtěl odstraňovat sociální nespravedlnost, ala za použití násilí a moci o níž - jak se vícekrát během jeho sedmdesátileté existence ukázalo - mu šlo až v první řadě.Takto poučen to opravdu nemohu vidět jinak, než že pokud má být náš svět lepší, musíme být lepší my. Musíme začít u sebe. Žádný mizerný tvůrce nedá dohromady dobré dílo.Nedávno jsme se s mým kamarádem, katolickým knězem, bavili o tom, jestli to výše zmíněné Ježíšovo evangelijní „Obraťte se!“ má šanci na celospolečenský úspěch. Jestli se vůbec někdy někde ono dobro pro všechny dá uskutečnit. Jestli ten pokrok v podstatném skutečně někdy nastane. Shodli jsme se na tom, že ne. Že ono „Obraťte se!“ mohu vzít pouze jako výzvu pro mne samotného. Že onen křesťanský ideál dobra pro všechny mohu uskutečňovat pouze sám za sebe a v rámci možností, které se mi v životě naskytnou. Zkrátka tak nějak jako to udělal milosrdný Samaritán. Jestli mne Bůh po dokončení mého pozemského putování uzná za dobrého už musím nechat na Bohu. Váš Jiří Vyleťal            My někdy příliš ulpíváme na slovech, jimž sami přisuzujeme smysl. Ono záleží na tom, co kdo vlastně nazve revolucí. Yoder v knížce Ježíšova politika např. použil sousloví \"revoluční podřízenost\".  (Ef 5, 21 V poddanosti Kristu se podřizujte jedni druhým)Ona totiž taková podřízenost mění  svět.Je to už opravdu dost dlouhá doba, pane Vyleťale, kdy jsme spolu navzájem vstoupili do nějakého rozhovoru. Takže Vám v prvé řadě přeji - v míře kterou tento svět umožňuje - šťastný a smyslem života naplněný, ve Vašem případě dozajista křesťanský rok.Nicméně: ve věci samé tak nějak odporujete sám sobě. Na straně jedné tvrdíte, že jenom a jedině křesťanská (či Kristova) výzva k sebeobrácení se člověka může být řešením mravní mizérie tohoto světa - ale na straně druhé sám konstatujete, že ani po dvou tisíciletích přítomnosti křesťanství člověk není ani o trochu lepší než tehdy. Jestliže tedy tento křesťanský impuls ani po dvou tisíciletích nedokázal přinést nějaký zásadní obrat v kvalitě charakteru člověka - jak by bylo možno očekávat toto zlepšení do budoucna, tím spíše že tento svět (alespoň jeho vyspělá, průmyslová část) se stává stále sekulárnějším?...Rozeberme si tedy celou záležitost od počátku, bod po bodu. Napřed k onomu ryze individuálnímu přerodu člověka. - Ano, i já jsem přesvědčen, že pokud by se mravní charakter současného lidstva měl nějak zcela zásadně zlepšit, že by k tomu bylo zapotřebí takovéto niterné metanoie. Ovšem: tady máme hned dva problémy, za prvé kde dnes vzít n o v ý impuls pro její provedení, a za druhé je to také otázka jejího dávkování.Vy totiž, pane Vyleťale, pořád doufáte v nějaké obecné upnutí se člověka ke Kristu. Jenže: my dnes už opravdu nežijeme ve středověku, kdy duchovní sféra byla bezprostředně prolnuta s běžným lidským životem. Dnes jsou to od sebe velmi odloučené sféry. Zkrátka: od současného obyvatele moderního světa nelze očekávat, že bude trvale žít ve stavu nějakého náboženského, ale i třeba jenom mravního vytržení. Obrazně řečeno, není dost dobře možné rodinný automobil poslat na závodní dráhu, a hnát ho tam neustále do nejvyšších otáček. Tohle on natrvalo nevydrží.To jest: pokud chceme zůstat realisty, musíme počítat s člověkem, jaký skutečně je - tedy s člověkem průměrným. A od něj sotva můžeme očekávat, že se vnitřně přerodí v onen \"závodní vůz\", který by v každém okamžiku podával vrcholné (mravní) výkony.To všechno dohromady: spoléhat se jenom a pouze na nějaký ryze vnitřní přerod člověka, to by znamenalo spoléhat se na chiméru.-----------------------------------A teď se podívejme na druhou stránku věci. Vy tvrdíte, že mezi monarchií, socialismem a kapitalismem není žádný rozdíl, že všechna tato státní a politická uspořádání plodí nakonec jenom nerovnost a nespravedlnost.To je sice na straně jedné dozajista pravda; ale na straně druhé: opravu bychom chtěli tvrdit, že tu není vůbec žádný vývoj k lepšímu? Že dnešní svět není ani trochu sociálně spravedlivější, snesitelnější nežli dejme tomu středověk? Pane Vyleťale, já soustavně kritizuji jak současný kapitalismus, tak ale i jeho demokracii pro její povrchnost, formálnost. Ale - na straně druhé nelze popřít, že mají i své pozitivní stránky. A to nejen tato demokracie, nýbrž dokonce ani sám kapitalismus. Před časem jsem na \"Humanistických dialozích\" analyzoval celý systém kapitalismu - a závěr byl ten, že kapitalismus je velice ambivalentní systém. Že má sice svá - velmi zřetelná a citelná - negativa; ale že má i své nepopiratelné pozitivní momenty.Podívejme se jenom na tu zcela nejzákladnější rovinu lidské existence, tedy oblast sociální, oblast materiálního životního zabezpečení. Je nepopiratelným faktem, že jak míra hladovění, tak i míra extrémní chudoby ve světě v posledním půlstoletí kontinuálně klesá. Ale ona neklesá sama od sebe, nýbrž v důsledku trvalého úsilí především států \"prvního světa\" a jejich institucí. Což jsou ovšem - nedá se nic dělat - státy kapitalistické, a většinou státy demokratické. Kapitalismus svou jedinečnou výkonností vytváří samotnou materiální základnu pro zmírňování chudoby - zatímco demokratismus s sebou přináší princip univerzálnosti práv, a to i ve sféře sociální.Stejně tak během posledního století došlo ke zcela zřetelnému posunu v chápání násilí. Jestliže ještě první světová válka byla pojímána jako víceméně \"přirozený\" prostředek k prosazování státních zájmů, pak už druhá světová válka byla (i když až ex post) prohlášena za nelegitimní a zločinnou od samého počátku. I dnes sice samozřejmě stále znovu dochází k válečným konfliktům; nicméně v civilizovaném světě je válka považována až za \"ultima ratio\", za prostředek který je legitimní až v případě naprosté nouze.A obdobně v mezilidských vztazích: dost možná právě toto byl jeden z \"nejrevolučnějších\" počinů, že ve vyspělých státech bylo zákonem zakázáno užívání násilí při výchově dětí. A v každém případě podle německých statistik od přijetí tohoto zákonu kontinuálně klesá míra zločinnosti, především co se týče násilných trestných činů.To všechno dohromady: opravdu by bylo zcela nevěcné tvrdit, že 1. současný svět se vůbec nelepší; a že 2. k tomuto zlepšení nedochází v důsledku vnějších změn.Jinými slovy, opakuji znovu: člověk sám sice zůstává ve svém základu stále ten stejný tvor; ale je stavěn do jiných životních podmínek, a podle toho on mění své způsoby chování. Člověk je skutečně velice adaptabilní tvor, to je o něm známo. Já říkám vždy: člověk je anděl i ďábel - a záleží na tom do jakých bude postaven podmínek, která tato stránka v něm nabude vrchu. A to je to o co se jedná: vytvořit takové společenské, životní, ovšemže i ideové a duchovní podmínky, které v člověku budou vyvolávat jeho lepší, a budou potlačovat jeho horší stránky.Vážený pane Poláčku,děkuji za odpověď a přání k novému roku 2021. Přeji Vám samozřejmě totéž stejně jako všem čtenářům.Říkáte, že si odporuji, když pokládám křesťanství za sílu, která může lidstvu přinést obecné dobro, přičemž zároveň uznávám, že za 2000 let existence křesťanství se to nepodařilo.No, myslím si, pane Poláčku, že v tom rozpor není.  Víte, to je to samé, jako pokládat pravidla silničního provozu za nedostatečná z toho důvodu, že nehody neberou konce a na silnicích se stále umírá. Ne, ne, tak to přece není. Pravidla jsou dobrá, ale člověk, který na ně nedbá, není dobrý.S křesťanstvím je to tak, že když je člověk pochopí, je mu nad slunce jasné, že Bůh člověku přeje dobro a k dobru jej také vede, avšak - nevnucuje mu jej. Ba dokonce, Bůh očekává, že se pro dobro rozhodne člověk sám, ze svého nitra, ze svého srdce, ba dokonce, že se bude chtít na Božím díle, tj. na uskutečňování ráje, podílet. Proto Bůh říká „pouhé“ „Obraťte se“ a nehrozí u toho pěstí a nevyhrožuje člověku věčným zatracením, pokud se neobrátí. Toto je poznání, které z Písma svatého jasně vyplývá.Takže ta smutná skutečnost, že lidé za těch 2000 let k žádnému dobru pro všechny nedospěli, není vinou křesťanského učení, ale vinou lidí, které si křesťanské učení nevzali k srdci a nežijí v souladu s ním. Je to úplně totéž jako s tou dopravou na silnicích.A teď k těm vylepšením, jak se o nich zmiňujete. Jistěže lze pozorovat např. leckde na západě zlepšení, která usnadňují život obyčejným lidem. Lze však vidět i opak. Nevzpomenete si např. na škrtací mánii v sociálních výdajích po finanční krizi 2008? Jaképak asi vidí zlepšení obyčejní neprivilegovaní Řekové po diktátu Trojky ve srovnání s tím, co bylo předtím? Nebo, jaképak přinesla zlepšení sametová revoluce, když vlastní bydlení se stalo pro obyčejné lidi nedostupné, legalizace hazardu a drogy zničily a ničí nespočet životů a věčný strach o ztrátu zaměstnání, život v dluzích a hrozba exekucí činí z života docela běžných lidí nesnesitelné trauma?Ono je to totiž někdy tak, že si nové a naleštěné pleteme s lepším. A někdy se také to lepší jeví lepším jenom proto, že nevidíme k čemu to nakonec povede. Nebo to lepší pokládáme za lepší proto, že nejsme schopni jej vyhodnotit komplexně, po všech stránkách. (Člověk se někdy až pobaví, když slyší jak si někdo pochvaluje čistší ovzduší vlivem ukončení průmyslové výroby v jeho regionu, přičemž mu nedochází, že to svinstvo jsme přemístili do Číny, kde to pro nás vyrábí.) Těch příkladů na to lepší, které žádné zlepšení nepřineslo je nesčetně, čímž ovšem nepopírám, že opravdová zlepšení, jsou-li zlepšeními trvalými a komplexními, se nedějí. (Např. všeobecný důchodový systém. Zpochybňován je ovšem stále a znovu.)Pravými zlepšeními jsou ovšem jenom ta, která vedou k dobru pro všechny.Dobrou noc, Váš Jiří Vyleťal  Takže Vy se domníváte, pane Vyleťale, že křesťanství je naprosto dostatečný návod pro dobrý život; a že jsou to jenom a pouze samotní lidé, kteří jsou na vině tím, že tento návod nedodržují.Víte, pane Vyleťale, moje matka za socialismu vždycky říkala: \"Socialismus je dokonalý systém - ale jenom pro anděly. A lidé bohužel nejsou andělé.\"To stále dokola omílané heslo za socialismu \"Jak budeme dnes pracovat, tak budeme zítra žít!\" bylo svým způsobem naprosto pravdivé. K d y b y všichni lidé tehdy začali naprosto poctivě pracovat, kdyby se neflákali, kdyby nekradli, kdyby si nepřihrávali jenom pro sebe, kdyby i samotní straničtí funkcionáři hleděli na dobro lidu mnohem spíše nežli na prospěch vlastní - pak by byl socialismu opravdu tím nejlepším společenským uspořádáním, které je možno si představit.Jenže bohužel: reálné nastavení daného systému bylo takové, že sice propagovalo pospolitost, ale fakticky svádělo k egoismu. \"Kdo nekrade, okrádá rodinu\" - to bylo heslo sice naprosto cynické a nemravné, ale naprosto zákonitě vyplývalo z logiky abstraktního, anonymního státního vlastnictví, kde nikdy nebyl reálný vlastník který by se o svůj majetek dokázal postarat. Ano, kdyby lidé byli andělé, tak by dozajista obětavě pracovali i za těchto podmínek ve prospěch celku, namísto do vlastní kapsy. Jenže jak řečeno, lidé andělé nejsou, a asi už nikdy nebudou.Lidé jsou krajně obojetná stvoření (jak jsem napsal už minule) - a je nutno vytvořit velice precizně promyšlenou a vycizelovanou konstelaci jejich reálných životních podmínek, aby v nich byly osloveny, aktivovány jejich lepší stránky. (I o tom jsem psal už minule.)Co se křesťanství týče: samozřejmě že v posledních dvou tisíciletích křesťanství významně přispělo ke kultivaci lidského rodu i jeho mravnosti; ale jeho \"pravidla provozu\" byla napsána pro člověka z doby před dvěma tisíciletími, a nevyhnutelně už zastarala. Zase platí: křesťanským mravním kodexem se za všech okolností budou řídit pouze čistě \"andělské\" povahy; ale těch je bohužel krajně málo. Opakuji znovu: pro reálný svět musíme počítat s reálným člověkem (nikoli s andělem); a musíme se tedy orientovat podle toho, jakými motivacemi je ovládán a řízen právě tento reálný průměrný člověk.-----------------------A jinak bych si dovolil poopravit Vaše tvrzení, že křesťanský Bůh \"nehrozí pěstí\": naprostou většinu těchto dvou tisíciletí křesťanství zde byla neustále přítomna právě i tato \"hrozící pěst\" Boží; a po dlouhé časy dokonce tato neustálá hrozba mukami pekelnými stála naprosto v popředí. Co se pak Vašich výroků ohledně kapitalismu týče: i tady je nemalý rozpor, píšete že sociální opatření byla seškrtána po finanční krizi, ale vždyť to je přece naprosto samozřejmé, že když státu uplavou jeho finanční příjmy, tak že on sám musí omezit své výdaje. A to i výdaje sociální. Stát nemá žádné vlastní hmotné zdroje (většinou); stát pouze přerozděluje. A když nemá příjmy, nemá co přerozdělovat.Řecko: kdyby nebylo onoho údajného \"diktátu Trojky\", pak by Řekové sice byli finančně \"svobodní\", jenže řecký stát by už dávno musel vyhlásit konkurs, protože by jeho pokladna byla naprosto prázdná; a řecká ekonomika by ležela v troskách. Zatímco po masivních kreditech (financovaných vposledku daňovými poplatníky z jiných států, kterým do Řeků vlastně vůbec nic nebylo) se řecké finance nakonec udržely, ekonomika se pozvolna začíná zvedat, míra zadlužení klesá.Sametová revoluce: její výsledky jsou stejně tak ambivalentní jako samotný kapitalismus (i s jeho - buržoazní - demokracií, kterou tento kapitalismus přinesl) - ano, jsou oblasti (jako právě Vámi zmiňovaný hazard), které jsou zavrženíhodné až přímo zločinné; ale (to se nedá nic dělat) i tato buržoazní revoluce přinesla v mnohých oblastech naprosto viditelná zlepšení. Kromě jiného právě i v ekologii; skutečně nelze všechno vysvětlit jenom tím, že za nás teď - neekologicky - produkují země třetího světa.Vážený pane Poláčku,tak už jenom pár vět, abychom tu netrávili drahocenný čas diskusí, která nikam nevede.Odkazem na to, že lidé nejsou andělé, lze smést nejen každý ideál, ale i nesčetně požadavků, do nichž se člověku nechce. Křesťanství zastaralé není ani v tom nejmenším. Zkuste si někdy poslechnout papeže Františka.Bůh člověku za to, že jej, Boha, nepřijímá, opravdu nehrozí. Hrozící Bůh a trestající Bůh, to je Bůh Starého zákona. Nový zákon, to je sklonění se Boha k lidem. Nová zákon je milosrdenství. Křesťanství začíná Novým zákonem.Různé představy některých křesťanů o Bohu krutém jsou důsledkem falešného chápání Božího slova a pochopitelně také důsledkem různých nečistých pohnutek lidí disponujících nějakým druhem moci. (Nemusím snad dodávat, že nezřídka lidí z prostředí necírkevního.) Dnes ovšem takové představy neexistují, a já, pane Poláčku, žiji dnes. Kdybychom měli všichni brát odpovědnost za to, co bylo v minulosti a to třeba jenom za tu oblast, v níž nacházíme cosi dobrého, muselo by lidstvo spáchat hromadnou sebevraždu.Tak, toť vše.Váš Jiří Vyleťal     Pane Vyleťale, i sám Ježíš svým ovečkám znovu a znovu hrozil \"hněvem Otce nebeského\".  Tato permanentní hrozba v pozadí tedy v žádném případě není jenom záležitostí Starého, ale stejně tak i Nového zákona.Jenže, pane Poláčku, křesťanství, to není jenom Písmo a už vůbec ne jeho striktní a doslovné znění. Křesťanství, to je také Duch svatý, čili duchovní síla, která uschopňuje člověka k tomu, aby pochopil, co mu Bůh sděluje. Takže jestliže dnes víme, že Bůh není žádný policajt, že je Bohem odpouštějícím a milosrdným (i to stojí v Bibli vícekrát psáno), že člověka miluje tak, že si to ani představit nedovedeme a nadto všechno i z praxe víme, že jenom láska a dobro (které mají svůj zdroj v Bohu) přináší svět lepší a dobrý pro všechny, pak máme důvod si myslet, že právě takový je náš Bůh. A žádný despota chorobných představ pomatených lidí. Váš Jiří Vyleťal",
  "datum": "Domov → Sloupek1. ledna 2021 ve 12.04"
},
{
  "url": "https://denikreferendum.cz/clanek/32131-vachek-lekce-autorske-existence-a-radikalni-humanity",
  "name": "Vachek: lekce autorské existence a radikální humanity",
  "perex": "Odešel velký duch, myslitel, DJ, režisér, malíř, básník a pedagog Karel Vachek. Jeden z mála lidí, kteří za sebou zanechávají stopu, o níž je možno už v době jejich skonu říct, že přetrvá po generace.",
  "text": "↗\n„Všechny ty cesty a příležitosti, které vám svými intrikami zavřou, všechno, co vám překazí, se nakonec stejně ukáže jako příležitost mít víc času na objevení podstatnějších věcí...“ Foto Zuzana Piussi\nTento text jsem nikdy nechtěl psát. Odešel jeden z mých životně nejbližších lidí, člověk, kvůli kterému jsem šel studovat FAMU. Opakovaně mě přepadá bolest i patos — stavy, které bytostně nesnášel a v nichž spatřoval hrob umění; speciálně kinematografie posledních dekád v nich leží už téměř zakopána. Jeho odpor k patosu, sentimentu (a odtud už jen nepatrně vzdálenému kýči, na jehož definici se v podstatě shodoval s Kunderou), vycházel z jeho poznání a přesvědčení, že náš život „visí“ na dvou „provazech“, jejichž větší či menší zvědomění je jedním z životních úkolů každého z nás, stejně jako odpoutání od osudového prožívání našeho života ve prospěch dosažení „stejného pocitu pro každý okamžik“. V tom se shodoval s buddhismem.Umění v osudu, umění ve světlePrvní „provaz“ je osudový, daný a neměnný a uvědomujeme si jej naplno tehdy, když do našeho života promluví osud: narození, radostné a tragické zlomy přicházející „zvnějšku“, smrt. Když promluví osud, každý z nás je tím zasažen, pohnut, transformován — ale ve Vachkově pojetí je to samozřejmé téma pro život a třeba psychoterapii, ale ani omylem východisko pro umění, jakkoli tolik frekventované a časté. Vachek se nevybíravě vymezoval vůči tvorbě, která je na prožívání osudu založena — od hudby, malířství, poezie až po literaturu a film. Právě ontologický princip odmítání „tvorby v osudu“ mu také bránil v prostém vyprávění lineárních příběhů, neboť aristotelský oblouk je jen abstrakcí osudové struktury života: zrození — růst vědomí a smrt.Ze stejných důvodů odmítal všechnu tematiku spojenou se smrtí a umíráním — to v umění považoval za nejzákeřnější manipulaci emocemi. Každé „dílo ukotvené v osudu“ odvádí vnímatele od vlastního „vnitřku“, ve kterém se rodí vědomí doteku s oním „druhým provazem“, na němž spočívá bytí, provazem tvořivosti — bytí „ve světle“. Dotek s ním se projevuje „vnitřním smíchem“. Skrze odmítání smrti se vnitřně rozešel i se surrealisty, které měl — až na výjimky — za příliš nekrofilní a zaujaté bizarností spíš než podstatou života, a navíc pomíjející společensko-politický rozměr lidské existence, jehož reflexi považoval za zásadní. Oddělování umění                 „v osudu“ a umění „ve světle“ bylo jednou z jeho celoživotních, doslova každodenních prací a jeho osobní „katalogizace“, kterou pak včleňoval do svého myšlení, filmů i výuky. Celý svůj život až do posledních dnů vnímal, poslouchal, četl a snažil se shromažďovat a akcentovat to, co souvisí s oním druhým „provazem existence“, který spojoval s principem životní tvorby, rozrušováním a překračováním osudu — přičemž okamžiky, kdy se člověku daří napojit na daný stav, právě nazýval „vnitřním smíchem“. Sbíral dlouhé linie tvorby autorů, kteří se uvedené zkušenosti — byť třeba jinak pojmenované — také dotýkali.Evidenci o onom druhém, ne-osudovém „provazu“, na kterém spočívá lidský život a od něj odvozené myšlení a jednání tak nalézal u svého nejoblíbenějšího Jakoba Böhmeho, u Emanuela Swedenborga, ale i v literatuře — od Rabelaise, Danteho, Goetheho, Hölderlina, Kanta, Černyševského, Němcové, Tolstoje, Lagerlöfové, Cervantese, Nietzscheho, Artuada po Haška, Ladislava Klímu, Ezru Pounda, Arendtovou, Pessou nebo raného Kunderu, ze současníků četl a velmi ctil Miroslava Petříčka, z novinářů a společensko-kritických autorů Jaroslava Spurného, Jiřího Pehe, Jakuba Patočku nebo Ivana Štampacha. Četl prakticky neustále, stejně jako poslouchal hudbu. Jeho diskotéky, kde ze svých tisíců desek pouštěl hlasy a hudby, které „svítí“ v duchu ne-osudové tvorby, byly legendární. V hudbě byl na vrcholu jeho světelného panteonu Bedřich Smetana, kde — spolu se Sabinovými librety — nacházel nejvíce harmonie ve stejném pocitu ke všem situacích v rámci děje i hudebního prostoru. Vedle Karla Kryla, Jiřího Šlitra, amerického folku (nejvíc ctil Woodyho Guthrieho), soulu a jazzu i nejrůznějšího evropského popu miloval a obhajoval také Karla Gotta, což podrobněji vysvětluje v jednom ze svých nejlepších rozhovorů k poslednímu filmu.V jeho pojetí formativní síla osudu a identifikace s ním narůstala s dospíváním, zatímco každý z nás v podobě malého dítěte žije ve světle tvořivosti — zapuštěno až do konečků prstů. Každý, kdo Vachka poznal zblízka, pochopil tu jenom nepatrnou přepážku mezi jeho dospělou existencí a tím, čemu moderní psychologie říká „vnitřní dítě“, což s jeho věkem narůstalo. Svoji cestu ke zbavování se vlastní osudové existence a tvorby spojoval se „zbavováním se ega“ jako životního nástroje spojeného bytostně s osudem, které je člověku užitečné v tom, že umožňuje rozvíjet své společenské vazby a praktickou existenci, ale zbavuje ho schopnosti „se slyšet“. Jásal, když poprvé četl Artaudovu větu: „Každá forma zkušenosti zastírá skutečnost.“ Sám sebe za mlada zpětně vnímal jako člověka pateticky ztotožněného se svým egem a jeho vážností a proces trhání osudové opony vlastního života spojoval se svými životními krizemi. A cestu z nich především se svojí ženou Dagmar i svými sourozenci — malíři Petrem a Ludmilou; ta je rovněž autorkou pozoruhodného románu Ego — kuchařská kniha, který na své širší objevení teprve čeká. Situace rušící osudovou existenci nalézal zpětně už od momentů nejútlejšího dětství: jednou z jeho mnoha situačních vzpomínek na rodný Tišnov byla historka, jak se školním sborem zpíval u příležitosti znovuotevření hotelu, který jeho tatínkovi nedávno předtím zabavili komunisté. Malý Karlík přišel domů s neurčitým pocitem provinění: - „Tatínku nezlobíš se na mě, že jsem tam zpíval?“ - „Nezlobím, Karlíčku, bylo to krásný!“Člověk uměníJeho myšlení a povaha v sobě snoubily absolutní velkorysost, smysl pro humor a sebeironii, paradoxy života a laskavost jednoho z nejhodnějších lidí, jakého jsem kdy poznal — a současně naprostou nekompromisnost, neústupnost, ostrý sarkasmus či vyjádřený projev pohrdání vůči věcem i lidem, u kterých identifikoval selhávání v základních principech, nebo které reflektoval jako scestné a zavádějící. To se projevovalo od studentských námětů až po politiku. V této své druhé poloze se v opoře o svoji intuici dopouštěl občas i svého typu „procesních“ nespravedlností, když vyřknul radikální názory na celek, ze kterého znal pouze část nebo ani to ne. Na druhé straně se — viděno s odstupem — i v těchto případech mýlil poměrně málo.Nebál se jít do názorových konfliktů a provokací jakýchkoli podob — v dramatickém konfliktu, ve kterém svoji vlastní polohu „rozpouštěl“ i vlastní směšností, spatřoval okamžiky příležitostí pro narušení ega a jeho osudových parametrů a projevení tvořivého života. Do svých filmů okamžiky takového typu sbíral a díky němu zůstávají i pro budoucnost obrazy jeho duchovních souputníků Martina Jirouse, Andreje Stankoviče, Ivana Svitáka a řady dalších lidí intelektuálního českého disentu, exilu i mainstreamu. Síla a hodnota jeho filmů — a téměř o každý jeden musel svádět zápas — roste s časem, stejně jako jejich naprostá nesouměřitelnost s čímkoli z oblasti kinematografie, co zde vzniklo.Za svůj v mnoha fázích velmi nelehký život se profiloval především jako filmař, byť v obdobích zákazů i exilových strastí neztrácel kontakt s tvorbou skrze malbu. Ucelená série jeho obrazů a obrazů jeho sourozenců, které dominuje velkorozměrová olejomalba Via Lucis — Cesta světla — byla několikrát vystavena v celku a jedním z jeho posledních přání bylo, aby se tento korpus uchoval právě takto v některé z českých galerií. Vydal také knihu esejů Teorie hmoty, naopak nikdy nevydal rozsáhlou sbírku svých básní. Vůbec nejvíc žil literaturou, kterou považoval za medium, kam lze nejkomplexněji obtisknout myšlenky a jejich výraz v tkáni života. Za svůj život vybudoval tři knihovny — jednu předexilovou, jednu v exilu a poslední po návratu zpět do vlasti, která existuje zčásti na FAMU na katedře dokumentu a obsahuje unikátní kolekci dobových časopisů napříč všemi lidskými činnostmi od 19. století do současnosti, od zahrádkářství až po pornografii, zčásti v jeho bytě, kde vyplňuje veškerý prostor podél stěn. Jednu dobu jej provázel sen, že zarovnává knihami i okna svého bytu: „Kupodivu jsem se tam necítil ani tak špatně...“Odcházím, když už nikdo neodchází, vracím se, když se nikdo nevracíJeho filmařská dráha byla od počátků provázena obtížemi. Jako syn „kapitalisty“ měl problémy se dostat na FAMU, ale, jak občas vyprávěl, jeho strýček generál údajně zařídil, že z jeho kádrových dokumentů byla v mezičase vyjmuta udání a posudky z rodného Tišnova a u příštích přijímaček zvítězilo hledisko talentu a byl přijat.Jeho spolužáky byli jak tvůrci utvářející se československé nové vlny, kam byl Vachek od počátku zařazován, tak pozdější známí filmaři lidového filmu za normalizace. Nejbližšími z jeho tehdejších souputníků mu byli Woody Vašulka, Jan Němec a Věra Chytilová a Petr Král. Z tehdejších pedagogů si vážil Elmara Klose a A. M. Brousila. On sám udržoval distanc od všech skupinových identit i kategorií, odmítl se například podílet na povídkovém manifestu Nové vlny Perličky na dně — nejvíc mu byla protivná představa, že transponuje literární předlohu; byť Hrabala ctil. Jeho snaha najít vlastní jazyk a současně hluboké zaměření na reflexi reality jej směřovaly na dráhu, jakou procházel, byť v řadě ohledů s jinými východisky, Dziga Vertov. I ten odmítal příběhy a citovou identifikaci s postavami jako „buržoazní přežitek“ nehodný moderního člověka a filmový střih daleko více ztotožňoval s myšlením v obrazech nežli s vyprávěním příběhů. Na škole Vachek natočil oceňovaný film o Kamilu Lhotákovi (1959), jakkoli jej již brzy poté považoval za příliš usedlý. S některými dalšími cvičeními začal mít problémy a před absolutoriem byl školou poslán na rok do továrny, aby poznal „reálný život“. FAMU pak formálně nikdy nedokončil, protože jeho absolventský film, koprodukovaný školou a profesionalním studiem Krátký film, Moravská Hellas (1963), způsobil na tehdejší filmové i společenské scéně explozi. Jak svojí radikální formou, která kombinovala participativní herectví dvou reportérů, jež představovali bratři Saudkové, a observační dokument, tak zejména svým tématem, kdy obnažoval zneužití folklóru režimem a jeho postupné vyprazdňování. Po několika oceněních film putoval do trezoru a Vachek měl fakticky tvůrčí pauzu až do roku 1968, kdy začal realizovat jeden z největších opusů moderních českých dějin Spřízněni volbou (1969). Z rozsáhlého a stejně tak unikátního materiálu, z něhož část se ztratila a byla nalezena teprve před několika lety a uplatněna v jeho posledním filmu Komunismus a síť aneb Konec zastupitelské demokracie (2019) realizoval analytický výsek několika týdnů dramatického boje o moc uvnitř politické reprezentace během Pražského jara 1968. Film ještě stačil dokončit a uvést do kin, kde jej cenzura zastavila až po několika týdnech, když se jí podařilo rozklíčovat, že sofistikovaná kompozice je prudce subverzivní — což se projevovalo v první řadě smíchem publika. Následoval další zákaz a několik let života v normalizovaném Československu, než pochopil, že zde už nic nenatočí. Se svojí ženou a malým synem odešel koncem 70. let, když už největší vlna solidarity Západu s exulanty z východního bloku opadala a svůj předčasný, zdravotní situací své ženy vynucený návrat z exilu v polovině osmdesátých let komentoval slovy: „Odcházím, když už nikdo neodchází, vracím se, když se nikdo nevrací.“ Větší část exilu strávil v USA, kam se rodina dostala po nelehkých peripetiích v Německu a ve Francii. Právě složité evropské počátky jeho exilu z něj učinily celoživotního příznivce sociální demokracie. V Německu jim zásadně a opakovaně pomohli „takoví nenápadní lidé, často nosili nějaké šusťáky a obyčejné košile, zajímali se o emigranty a co slíbili, to dodrželi“. Postupně zjistil, že jsou to místní sociální demokraté, k jejichž programu patřilo pomáhat uprchlíkům. To vyhovovalo jeho přesvědčení, že sociální otázky a sociální rozměr existence jsou naprosto zásadní a sociální demokracii volil v každých polistopadových volbách, dokonce včetně těch posledních, kdy už váhal mezi ní a Piráty: „Ale nakonec jsem to hodil zas těm socdem, pořád tam někde mají toho Špidlu, Dienstbiera a Zaorálka, oni se ještě proberou...“ Věřil v instituce jako domovy určitých myšlenek a principů a uvědomoval si nutnost jejich materiální kontinuity. Jako nepraktikující pokřtěnec s citem pro blasfemii a herezi měl v tomto smyslu rád i katolickou církev: „Nebýt církve, ty knihy od starověku přes středověk, renesanci až do našeho věku neměly šanci přežít. V těch klášterech schraňovali a opečovávali všechno, i to, co církevní hierarchie odmítaly — gnostiky, heretiky a staré Řeky a Římany, nebýt církve, tak to někde shnije a nemáme ani osvícenství, ani demokracii...“ Tento rozměr materiální kumulace toho, co považoval za „naplněné světlem“ se projevuje v jeho filmech — počínaje tituly, jejichž součástí jsou odkazy na „světlá díla“ nebo autory, která by nikdo neměl ve svém životě minout až po různé „katalogy“ zásadních lidí nebo ironicko-analytických odkazů k veřejným ikonám, jež v jeho pohledu tak zásadní nebyly, ale i k místům, objektům nebo třeba houbám.Po doputování do USA zakotvil s rodinou v New Yorku a doufal, že se mu konečně podaří vrátit se k filmu. Zpočátku mu pomáhalo i zdejší exulantské prostředí — zejména baťovský producent Ladislav Kolda, Vojtěch Jasný a Ivan Passer. Ale když konečně rozpracoval svůj další celovečerní film, nastoupil k moci Reagan a jeho vláda proškrtala téměř všechny granty na umění, takže mu nezbylo než zkoušet „tradiční“ a mnohem tvrdší cestu skrze filmová studia. V důsledku toho si nesl po celý svůj život určitou výčitku vůči Miloši Formanovi, svému spolužákovi, jehož doporučení si studio vyžádalo jako údajně poslední element svého rozhodování. Jak se později dozvěděl, Forman formuloval své doporučení tak, že „je celkem dobrý, ale má ještě čas“. Projekt padl. Podpůrné fondy pro exulanty na adaptaci se vyčerpávaly a Vachek musel začít živit rodinu. Neměl talent na jazyky a začal se živit zvětšováním fotografií v malé fotografické dílně, kde pracoval až do návratu zpět do Československa. Patrně pro své trvající styky s dalšími exulanty byla rodina terčem estébáckých provokací — nočních telefonátů vyhrožujících smrtí, anonymních dopisů. Při jednom z takových incidentů se jeho ženě spustily psychické problémy, které se stupňovaly a rodina záhy narazila na tvrdou realitu amerického zdravotnického systému. Jako dodnes většina Američanů, ani Vachkovi neměli na to, aby si platili zdravotní pojištění, a tak se nakonec rozhodl k šílenému kroku: v polovině 80. let požádal československou ambasádu o umožnění návratu do vlasti. Povolení dostal a jeho žena po návratu dostala léčení a její situace se stabilizovala. Sám Vachek byl režimem exemplárně označen za ztroskotance, který se s prosíkem vrací. Bylo mu umožněno pracovat jako řidič v sodovkárně, se zákazem kontaktu s ostatními pracovníky a s permanentním dohledem StB. Oproti práci ve spalovně a kotelně, které se věnoval v 70. letech, to považoval za zlepšení. Stále psal, maloval, četl a poslouchal hudbu.Nemůžete dělat jeden den chirurga a druhý den se stejným nástrojem řezníka Listopad 1989 pro něj přinesl zásadní změnu. Jeho trezorové filmy ze 60. let se začaly hrát doma i na světových festivalech, v Berlíně získal Stříbrnou kameru. Znovu začal točit. Poznal jsem ho v roce 1992, kdy byl hostem jednoho semináře Galiny Kopaněvy na Filosofické fakultě. Dodnes si pamatuji na přelomový zážitek onoho setkání, nad jehož smyslem se do ranních hodin hádám v již patrně neexistujícím podniku Nautilus v pilíři Čechova mostu se svými dvěma spolužáky, kteří později úspěšně skončili ve filmové komerci, a které všechno to, co mě na Vachkovi fascinovalo, provokovalo a pobuřovalo. Sám jsem se díky tomuto setkání o pár let později — když tam Vachek začal učit — rozhodl pro studium na FAMU.Československá společnost zvládla svou transformaci z jednoho systému do druhého v různých oblastech s různorodými úspěchy či nezdary. Film — stejně jako česko-slovenská federace, která nabízela šanci kvalitnější státní správy — dopadly v prvních dekádách dost bídně. Rozpad státního filmu proběhl bez strategicky promyšleného přechodu do nového stavu. Rychlá demonopolizace celé oblasti a zrušení řetězu institucí, které na jedné straně byly zasaženy cenzurou a zčásti politicky podloženým výběrem zaměstnanců, na druhé straně tvořily bázi výroby a distribuce a fungovaly zaměstnanecko-projektovým způsobem, způsobila namísto jejich nápravy zánik podmínek pro uměleckou tvorbu patrně nejpříznivějších. Stát se zbavil rovněž karlovarského festivalu, jehož historická pozice jednoho ze tří akreditovaných festivalů „A“ kategorie v postkomunistickém bloku dávala velkou šanci nejen pro propagaci místního filmu směrem ven a rozvoj vlastní kulturní politiky v oblasti filmu, ale i pro vstupování do geopolitické debaty. Tak jako se tomu děje v případě Berlína, Cannes, Locarna, Tokya, Benátek či Montrealu i dalších, kde je buď stoprocentně, nebo významně přítomný stát. Patrně nejdrtivěji se to dotklo „československého zázraku“: animovaného filmu. V něm řádově stovky lidí umělecko-podpůrných profesí, bez nichž se analogový animovaný film neobejde, ze dne na den přišly o práci a přeorientovaly se do jiných oblastí. To se, během první poloviny devadesátých let týkalo postupně také všech filmových autorů, kteří byli zaměstnáni na Barrandově, nebo v Krátkém filmu. Všichni buď z oboru odešli, nebo přešli na projektovou existenci při práci pro malé soukromé producenty, nebo Českou televizi. Vachek se po své rehabilitaci stal právě zaměstnancem Krátkého filmu, ale vyškrtnutím krátkých předfilmů z definice filmového představení tato historická firma ztratila základní bázi svého umělecko-výrobního programu. Postupně propustila všechny zaměstnance, což se dotklo i jeho.Pro nejlepší autory, kteří jsou často úzce orientovaní na svoji vizi a z relevantních důvodů odmítají pracovat v reklamě (Vachkovými lapidárními slovy: „Nemůžete dělat jeden den chirurga a druhý den se stejným nástrojem řezníka, aniž by to váš mozek i vaše dílo vážně poškodilo.“), byla ztráta minimálního zaměstnaneckého platu — umožňujícího pracovat na přípravě vlastních projektů bez nutnosti myslet na další obživu — fatální.Personální rozprášení československého filmu bylo z druhé strany motivováno skutečností, že v prověrkách roku 1969 a následujícího dvacetiletí normalizace byly až na výjimky z kinematografie vyrubány nezávislé osobnosti, už vůbec nemluvě o lidech schopných přímé rezistence vůči režimu. Být filmařem bez toho, aniž by člověk reálně dělal v instituci se zázemím, bylo v předdigitálním období nemožné. Oblast filmu v 90. letech na jedné straně provázela popsaná strukturální a institucionální diskontinuita, související s rozpadem Státního filmu, na druhé straně obrovská personální kontinuita s normalizací, ať už skrze lidi, kteří prošli prověrkami a tím pádem pracovali jako filmaři, nebo kteří dostudovali znormalizovanou FAMU a etablovali se v 70. a 80. letech, kdy získali — vedle jistého věhlasu v rámci monopolní kinematografie — celou řadu dovedností v životní škole kompromisu, oportunismu a pragmatismu. Mnozí z oné skupiny si rychle osvojili i antikomunstickou rétoriku a jejich kariéry stoupaly výš i v nových poměrech. To se ostatně týkalo i části mainstreamové kritiky.Až instinktivně nesnášeli tvůrce nové vlny, zejména ty, kteří se vrátili z exilu jako Jan Němec nebo Karel Vachek, což podporovalo jejich solitérství, tím spíš, že se ve své tvorbě dříve i nyní pohybovali mimo mainstreamové lidové kino. Vachek ve svých filmech, které točil a stříhal v rytmu jeden za přibližně tři až pět let, dospěl k poetice vrstvení událostí, situací a výpovědí v reflexivním či performativním modu, on sám byl často součástí situací a obrazu, a další vrstvy, včetně svých komentářů dodával ve zvukové stopě. Jeho filmy vždy reflektují velká společenská témata a dějiny, ale i systémy uvažování, na druhé straně pak i nadpřirozené či originální zvláštnosti každodenního života, které skládá do „filmových románů“. Vedle literatury miloval figurální malířství velkých pláten, od přesné společenské zkratky Jeana-Louise Davida po utopie Alfonse Muchy. Jeho filmy, natáčené, nebo alespoň končící na kopiích nejtrvanlivějšího média — 35mm filmovém pásu — nabývaly často minutáže tři až pět hodin. Mainstreamová kritika typu Mirky Spáčilové jeho polistopadové filmy — s výjimkou prvního Hyperionu — šmahem odsoudila, naopak každý jeho film vyprovokoval řadu reflexí od lidí, kteří o filmech běžně nepíší — básníků, literátů, historiků, sociologů… Jednou z nejpozoruhodnějších polemik s jeho přístupem je text Souboj s Vachkem z pera Jiřího Cieslara, který vyšel v Kritické příloze Revolver Revue.Zakladatelem školy na FAMUNa FAMU se ocitl náhodou, když na ulici potkal tehdejšího děkana, historika a teoretika Jana Bernarda, který jej povzbudil k účasti v konkurzu, do nějž se na poslední chvíli přihlásil… a vyhrál. Jan Bernard — mimo jiné autor nejen z hlediska dějin českého filmu mimořádné knihy Z šedé zóny, se snažil dostat na fakultu obsazenou po listopadu 89 převážně lidmi normalizačních generací, tvůrce nové vlny, což se mu dařilo těžce. Vachkova pozice na katedře vedené Olgou Sommerovou byla okrajová a nelehká, což bylo nutné vnímat právě v kontextu stavu celé FAMU, jejímuž vývoji v polistopadovém období jsem se zevrubně věnoval v rozsáhlém textu jinde. Určující pozici měl vedle Sommerové její tehdejší manžel Jan Špáta, který začínal jako brilantní kameraman dokumentů Evalda Schorma a po Schormově přeorientování na hranou kinematografii pokračoval sám jako autor humanisticky laděných, kultivovaných portrétů, místopisů a cestopisů, až na výjimky nenarážejících na hranice očekávaného a možného, takže se jeho kariéra navzdory svým počátkům (Evald Schorm byl po roce 1969 nekompromisně odstaven) rozvíjela přes celou normalizaci a osmdesátá léta, kdy se etabloval jako přední československý dokumentarista. V duchu jedné z linií započatých v Schormově oceňovaném filmu Zrcadlení (1965) se Špáta ve své tvorbě opakovaně vracel k tematizaci smrti, stáří a umírání, za některé z těchto svých filmů byl oceňován i v zahraničí. Ve své pedagogické práci Špáta kladl důraz na estetickou a emocionální působivost, přizpůsobivost autora okolnostem (charakterizovanou pojmem „pokora“ včetně „pokory vůči zakázce“) a na nekonfliktní, apolitická témata i jejich zpracování. Tento étos v 90. letech na katedře převládal, jakkoli i tak nepochybně šlo o nejliberálnější místo celé instituce.Bylo nicméně zřejmé, že Vachek se zde při všem, co reprezentoval a jak smýšlel, dostával do názorových konfliktů. Vachkův příklad i přístup současně narušil ustanovený kánon, jejž představovalo Špátovo dílo, a otevřel prostor pro pojetí dokumentu jako společensko-kritického média naprosto různých forem, zakotveného v nesouměřitelné širším a hlubším kulturním kontextu. Právě v odkazu na toto období se později ustálil občas se objevující pohled, že Špáta a Vachek představují dva hlavní pilíře českého dokumentu, které vymezují jeho dvě hlavní oblasti. Při vší úctě k Janu Špátovi, jeho mimořádnému vizuálně-kameramanskému talentu i tvorbě, je to nicméně jako srovnávat počasí v údolí s klimatem kontinentu. Vachkova tvorba i pedagogická práce reprezentovala kritické myšlení v akci, naplněné mimořádně netriviální a komplexní stylotvorné úsilí i imperativ nepodvolování se okolnostem, příležitostem i pragmatickým volbám při cestě za poznáváním sebe sama i skutečnosti. Vachek svoji ne-úctu — nikoli averzi — vůči řadě autorit, které si na sobě zakládaly, veřejně a rozhodně, nikdy ne za zády kohokoli, komunikoval, což vedlo k postupnému ustálení opakovaného výkladu některých lidí, že je Vachek konfliktní a kontroverzní. V předsálí katedry dokumentu visí zarámované dopisy různých stížností na Karla Vachka. Tu neusměrnil studenty, když se drze ptali při návštěvě primátora Béma, tu neuctivě polemizoval s rektorem.Jeho pozice během prvních let na FAMU byla obtížná a tendence se ho zbavit byla evidentní. Do jeho dílny se ale začalo hlásit více a více studentů, což i jeho bytí na škole stabilizovalo. Posílení pozic tvůrců, kteří odmítali umělecký kompromis, se podařilo až v roce 2002 děkanovi Michalovi Bregantovi, který posunul FAMU do 21. století a dodnes — ještě dvacet let poté — kvůli tomu čelí intrikám „normalizační generace“. Bregant mimo jiné ustavil Karla Vachka vedoucím katedry dokumentu, kde svou koncepci, a nakonec i permanentní pedagogiku realizovanou i skrze nepřetržitou přítomnost ve škole, na jejíž půdě i stříhal své poslední filmy, završil až do svých posledních dnů. Je jedním z mála lidí, kterým se tu v posledních třiceti letech podařilo založit „vlastní školu“, v tradičním smyslu slova. Už dnes je jisté, že k jeho odkazu se tu budou hlásit generace následovníků.Nauč se být sámJakkoli mi byl blízký, v době studií jsem čelil jeho často ostré kritice stran slabin přinášených námětů, kontextových nedostatků i stylistických témat, ale s výjimkou jediné věci jsme se nikdy nedostali do vážného názorového nesouladu. To se stalo v roce 2005, kdy jsem se jako člen Akademického senátu AMU významně angažoval ve volbách rektora a objevením vážné procesní chyby jsem prakticky docílil jejich opakování. Tak byl zvolen rektorem AMU Ivo Mathé. Předtím jsem s ním nikdy nemluvil a neznal ho zblízka. Vachek jej vnímal skrze jeho působení v kanceláři Václava Havla negativně, kdy to byl v jeho pojetí právě on, kdo pomáhal odstavovat z nejbližšího Havlova okolí „méně praktické“ osobnosti disentu a undergroundu — například i blízkého Vachkova přítele Andreje Stankoviče. A naopak navazoval mosty do kruhů „normalizační společnosti a kultury“, kde měl Mathé i před svým příznivě hodnoceným působením v roli generálního ředitele ČT v 90. let své přirozené zakotvení. Po absolutoriu FAMU v polovině 70. let se Ivo Mathé v Československé televizi vypracoval na vedoucího výroby seriálů a zábavních pořadů. Když jsem po letech s jedním přítelem, který se v prostředí Václava Havla dlouhodobě pohyboval, narazil na epizodu oněch rektorských voleb a vysvětloval mu, že hlavní motivací pro vyvinutí takového úsilí byla práce Mathého pro Václava Havla, řekl mi jen lapidárně: „To jste vůbec nic nepochopili, vždyť i Václav Havel potřeboval svého Šloufa...“. Jako rektor neměl Ivo Mathé na obsahové věci na fakultě příliš vliv a pro AMU udělal řadu dobrých věcí (například získal pro školu novou budovu na Malé Straně), jakkoli mě při jednom z mála rozhovorů s ním v této době šokoval výrokem, že je skandální, aby někdo jako Vachek vedl katedru. Byla to předzvěst otevřeného konfliktu, který se naplno rozvinul až mnohem později, kdy Mathé část své pozornosti, mimořádných organizačních i zákulisních schopností, upřel na vlastní FAMU, kde našel oporu v „mladých kádrech“ podobného zaměření.V roce 2016 zvolil fakultní akademický senát, v němž měl Ivo Mathé se skupinou blízkých lidí většinu, děkanem Zdeňka Holého. Okolnosti volby jsem popsal jinde, ale v danou chvíli to vypadalo jako kompromisní varianta pro situaci, kdy jednoho kandidáta nechtěla značná část školy, zatímco jiného právě Mathého skupina v senátu. Poměrně rychle se ale ukázalo, že Holý si zúžil svůj hlavní program na „pomstu“ za dekádu předtím provedené reformy — systémové i personální. Vytvořil kolem sebe skupinu lidí, kteří postupně akceptovali i dost neuvěřitelné postupy a začal vracet systémové věci zpět — minimálně — do 90. let a odstraňovat lidi spojené s předchozím vývojem; sám jsem byl jedním z nich. Jedním z hlavních terčů byl pochopitelně i Vachek. Holý začal dávat najevo, že nedovolí, aby po doběhnutí mandátu dále vedl katedru a později nepřipustil ani to, aby byl garantem oboru, který patnáct let významně rozvíjel.K pokusu o jeho úplné odstranění ze školy měl zřejmě sloužit nejobvyklejší postup Holého lidí, který začínal rituálem veřejného obvinění dotyčného z nemorálního jednání (v jiných případech byl použit kalibr „připravení školy o finanční prostředky“). Groteskní záminku k tomu ve Vachkově případě dala publikace vydaná samou AMU k 70. výročí její existence. Kniha Dějiny AMU má dva svazky a v jednom z nich je série rozhovorů vedených metodou orální historie — a jedním ze tří respondentů za FAMU byl také Karel Vachek. Jeho vzpomínky a vyprávění zabírají dobu od jeho nejútlejších studií až po současnost. Vzpomíná na různé lidi od spolužáků, učitelů až po další postavy, které se objevily v jeho životě, komentuje i hodnotí. Akci neobvykle inicioval sám Mathé a to dopisem Akademickému senátu, ve kterém nahlašoval, že „Vachek ve svém textu porušil — někdy opakovaně — Etický kodex pro akademické pedagogické a vědecké pracovníky Akademie múzických umění v Praze, zejména body I.4, I.6, I.7, III.4 a III.13.“ a vyslovil obavu z „dopadů takto vyjadřovaných názorů a znalostí (nejen v publikaci Dějiny AMU ve vyprávěních) na pověst AMU coby vysoké školy nejen v českém, ale i mezinárodním kontextu.“ A jako v Kunderově Žertu vypsal i seznam vět, kterých se to týká. Spolu s Holým pak nadále tlačili na akademický senát a požadovali, aby Vachka odsoudil, a Holý pak mohl konat v pracovně-právní rovině. Následně se po nástěnkách na celé škole objevily anonymní plakáty dehonestující Vachka. Ten se rozhodl na nic z toho nereagovat, jen poznamenal, že dějiny se neustále opakují. I on měl ovšem chvíle, kdy nebyl úplně nad věcí. Po uvedených peripetiích pochopitelně na přihlášku do konkurzu na vedení katedry pro další období ani nepomýšlel, ale na škole chtěl zůstat. Navzdory Holého úsilí se do konkurzu na vedení katedry přihlásila pouze dosavadní Vachkova dlouholetá zástupkyně, dokumentaristka Alice Růžičková, která zaštítila Vachkovo setrvání a plné zachování jeho výuky až do konce...Když byl Vachek studentem a začal mít problémy se svými školními filmy, trápil se tím a řešil to i se svojí bytnou, měl tehdy pronajatý pokoj tuším v Dlouhé ulici. Jejím příbuzným byl mnohem pozdější ředitel Krátkého filmu Knoflíček, který tam byl na návštěvě, vyslechl si jeho lamentování a řekl mu: „Vachku, nauč se být sám.“ K tomuto momentu se pak vracel celý svůj život jako k zenovému „satori“, kdy pochopil a přijal, že nebýt akceptován, případně nebýt oblíben či oceňován ostatními, není jen nepříjemnou peripetií života, které se navíc různě mění, ale i hodnotou času, ve kterém člověk testuje dosažený vhled i pevnost svých postojů. Ve starším věku tuto konsekvenci rozšířil i na pozitivní postoj k faktu, že si člověk svým otevřeným jednáním a názory dělá nepřátele, jakkoli malicherné mohou být jejich důvody: „Všechny ty cesty a příležitosti, které vám svými intrikami zavřou, všechno, co vám překazí, se nakonec stejně ukáže jako příležitost mít víc času na objevení podstatnějších věcí...“\nJe dobře, že v Deníku Referendum vycházejí i takovéhle články.Ukazují i ty roviny skutečnosti, na které zpravidla vůbec není pamatováno.Do textu jsem ještě zapoměl napsat důležitou věc: značná část filmů Karla Vachka je dostupná on-line zde:https://dafilms.cz/director/607-karel-vachek",
  "datum": "Umění → Vzpomínka30. prosince 2020 v 11.28"
},
{
  "url": "https://denikreferendum.cz/clanek/32135-pf-2021-bez-oligarchu-bez-paywallu-jen-vase-dary-a-nase-prace",
  "name": "PF 2021: bez oligarchů, bez paywallu. Jen vaše dary a naše práce",
  "perex": "Strašný rok 2020 paradoxně končí pro DR nadějně, protože čtenáři svou podporou určují naši sílu: a ta ještě nikdy nebyla tak velká. Přes patnáct set darů, které jsme v prosinci obdrželi, provázely často vzkazy. Přinášíme výběr z nich.",
  "text": "↗\nJe pro nás velmi důležité, že díky dobrovolné podpoře naše noviny zůstávají kompletně přístupné všem zdarma. Jsme přesvědčeni, že jedině tak lze ve společnosti proměňovat postoje lidí z jiných názorových „bublin“ a hledat prostor obecné shody. Foto Jakub Patočka, DR\nRok 2020 byl obecně strašný. Paradoxně pro Deník Referendum ale představuje příznivý zlom. Díky soustavnému odvádění kvalitní práce, která vyvrcholila investigacemi na Bečvě, a díky mnohem přístupnějšímu a atraktivnějšímu novému webu se noviny letos dočkaly bezprecedentní podpory čtenářů. Kulminovala na konci roku, po publikaci vůbec nejčtenějšího článku v jedenáctiletých dějinách našeho webu — druhé velké investigace havárie na Bečvě, která odhalila nehodu v Deze. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nNaše noviny dostaly v prosinci 2020 od čtenářů přes patnáct set darů, v podobě starých i nově zřízených trvalých příkazů i jako jednorázové dary ve výši od desítek korun po desítky tisíc. Jedno z našich kréd zní „svou podporou určujete naši sílu“. A ta — v podobě naší svobody, možností, ale i reputace a s nimi souvisejících dopadů práce — ještě nikdy nebyla tak velká jako dnes. Zhruba desetinu darů na portále darujeme.cz provázely vzkazy redakci.Je to neobyčejně povzbuzující četba. S těžkým srdcem jsme z bezmála dvou set vzkazů vybrali několik nejpodrobnějších či nejoriginálnějších. Uvádíme vždy jen jméno a iniciálu dárce. A uvádíme obec tam, kde ji dárce do formuláře vyplnil. Nepřestane nás fascinovat, že v takto nejisté době se najde tolik lidí ochotných podporovat naši práci. Nelze slovy vypovědět, jak hluboce si toho vážíme a za jak velký závazek to bereme.Děkuji vám za vaši poctivou dlouholetou práci v boji za demokratický přístup k informacím. Doufám, že vaše práce vydrží a podpoří i další novináře a mediální domy k poctivé práci. Adam G.Díky za kvalitní a poctivou práci! Dávejte se na sebe pozor! Deza je jen malá ryba v moři článků a témat, které stojí za to! Jan B.Díky za super články, inkluzivitu a solidárnost <3. Michaela G., OstravaTen Jakubův status mi vehnal slzy do očí a jsem vděčná, že mám kolem sebe takovou inspiraci. Děkuju Vám všem a hezký narozeniny! Nikola B., Český Krumlov Jakub Patočka a Zuzana Vlasatá odvedli dobrou práci, a ještě se přitom dokázali vyhnout četným pokušením — ať už pokušením o vyvolání senzace nebo o přitahování pozornosti na nepodložené konspirační teorie. Snaží se zůstat maximálně objektivní a toho si vážím. Přeji, ať se jim i Deníku Referendum daří i nadále. Aleš V. V poslední době nás DR začal — díky skvělým materiálům — lákat a zajímat čím dál víc! Držíme palce, aby takové pocity mělo i čím dál víc čtenářů! A děkujeme! Pavel C.  Milí nezávislí novináři, právě jsem zrušil trvalý příkaz, kterým jsem více než deset let posílal 200 Kč měsíčně Člověku v tísni. Mezitím se z něho stala instituce s mnoha zdroji, takže se bez mých peněz obejdou. Zadal jsem TP na posílání stejné částky na váš účet. Bez svobody slova, nezávislých informačních médií není obrana demokracie možná. Já bohužel v mých 74 letech dostávám tak malý důchod, že si nemohu dovolit posílat víc. Hodně zdaru vaší práci a pevné zdraví přeje Václav B.Nemusíme spolu vždy souhlasit, ale je dobré si naslouchat. Přeji si, aby se u nás o otázkách klimatu vedla vážná diskuse, nejen monology. Mikuláš B.Dávám podporu pro DR jako dárek kamarádovi (uvádím jeho jméno), o kterém vím, že mu záleží na demokracii a nezávislosti médií. Martin P.Od té doby (2017), kdy jsem poznal osobně po promítání filmu Selský rozum novináře Patočku a Vlasatou, stal jsem se jejich příznivcem. Děkuji jim za neúnavnou snahu o zveřejňování faktů, která jsou často nepříjemná některým „nedotknutelným“ osobám v byznysu a politice. Stanislav F.Komunitní financovaní je pro přežití obdobných projektů životně důležité. Pokud chceme mít lidi, co budou hledat pravdivé argumenty a vyvažovat působení Parlamentních listů, Aeronetu a jim podobných, měli bychom se o tyto lidi a jejich práci i zasadit. Osobně podporuji vice podobných projektů — malou, ale pravidelnou částkou. Děkuji vám všem, co se přidáte. Michal W., Uherské HradištěCesta spravedlivého ze všech stran lemována jest nespravedlností, sobectvím a tyranií lidské zloby. Požehnán buď ten, kdo ve jménu lásky a dobré vůle vyvede slabé z údolí temnoty. Neb ten jest skutečným pastýřem a spasitelem zbloudilých dětí. A já srazím k zemi mocným trestem a divokým hněvem všechny, kdo se pokusí otrávit a zničit mé bratry. A když uvalím svou mstu na tebe, seznáš, že jméno mé je bůh. Martin Š.Děláte dobrou práci. Přijměte prosím Babišovo rouškovné, já se ho rád vzdávám. František M.Co už člověk může udělat právě dnes, 17. listopadu. Posílám vám tedy alespoň pravidelný příspěvek. Jsem rád, že se nebojíte a nedáváte spát nemravnosti. Jaroslav V., Svatoslav u TišnovaDěkuji za boj za slušnou společnost. Pravidla mají platit pro každého, ale zároveň vláda spolu s parlamentem musí tvořit pravidla, vedoucí k lepší společnosti. Legislativa podporující tunelování veřejných prostředků ale i tunelování důvěry v demokratické volby nám kradou budoucnost. Mám děti a chci pro ně lepší svět. Josef K., ČerčanyDěkuji za Vaši bohulibou práci pro zušlechtění naší zdevastované politické (ne)kultury. Jsem senior 65+, proto přispívám pouze malou částkou, snad i ta Vám — nám pomůže. Pavla T., PrahaSice malý dar, ale jako studentské gesto za dobře vedenou práci. Děkuji! Jeroným V.Díky za vaši práci a rád budu přispívat na nezávislou a nestrannou novinářskou práci, které už je v naší republice jak šafránu. Ondřej M. LiberecDR čtu již několik let a považuji ho za jedno z našich nejlepších internetových periodik. Děkuji za témata a kauzy, kterým se věnujete. Zdraví Adam Z., Hradec KrálovéMomentálně nejlepší investigativa, díky! Dalibor D., PrahaTvůrci a pisatelé Deníku Referendum, vážím si Vaší nezávislé žurnalistiky, ač v mnoha ohledech s Vámi nesouhlasím. Díky za Vaši práci. Jan S.Je to strašně smutný čtení... zdravím Jiří K.Děkuji za Bečvu, i když nám všem z okolí Val.Mezu to bylo od začátku jasné. Zdraví čtenářka z Rožnova pod Radhoštěm. Zdeňka F.Dobrá práce, prosím pokračujte. Jste zřejmě poslední čestní rytíři, kteří se nebojí pravdu najít a zveřejnit. Děkuji! Andrea Z., Valašské MeziříčíJsem rád, že je tady někdo, kdo se nenechá odbýt nesmyslnými odpověďmi a dokáží odhalit to co se nepodařilo orgánům které jsou za to placené z našich daní. Radek Z.Důraz na téma klimatu a investigace k havárii na Bečvě, dva důvody, proč jsem začal znovu přispívat... Ať se daří! Robin U., PrahaDěkuji za vaši práci. S trochou štěstí na ten trvalý příkaz zapomenu a vám těch sto padesát korun bude chodit navždycky. Štěpán B., BrnoTi lotři ve sněmovně se na plný úvazek snaží demokracii zadupat. Nemám čas demokracii na plný úvazek hlídat, proto podpořím DR, že tuto práci dělají za mě. Velké díky za to! Když to bude možné, budu částku ještě postupem času navyšovat. Tomáš H., Nový JičínDíky za skvělou práci pro národ! Arnošt N.Je pro nás velmi důležité, že díky dobrovolné podpoře naše noviny zůstávají kompletně přístupné všem zdarma. Jsme přesvědčeni, že jedině tak lze ve společnosti proměňovat postoje lidí z jiných názorových „bublin“ a hledat prostor obecné shody. Velmi mnoho pro nás znamená, jak velký počet dárců je z jiných míst nežli z Brna či Prahy, kde sídlí naše redakce. Zakládáme si na tom, že v našem psaní co možná nejvíce vycházíme z perspektivy lidí mimo metropole. I v tom budeme pokračovat.",
  "datum": "Domov → Glosa31. prosince 2020 v 18.34"
},
{
  "url": "https://denikreferendum.cz/clanek/32130-energeticka-charta-ochrankyne-fosilniho-prumyslu-ktera-nici-klima-i-demokracii",
  "name": "Energetická charta: ochránkyně fosilního průmyslu, která ničí klima i demokracii",
  "perex": "Mimo zraky veřejnosti probíhá klíčové jednání o budoucnosti Energetické charty, která se inzeruje jako ochrana zahraničních investic do energetických projektů. Ve skutečnosti však podkopává demokracii a také snahu o řešení klimatické krize.",
  "text": "↗\nJednou z korporací, která používá nedemokratických mechanismů energetické charty, proti legitimnímu regulačnímu rozhodnutí státu je ČEZ ve svém sporu s Bulharuskem. Foto VitVit, WmC\nEvropská unie v současnosti s několika desítkami dalších světových států jedná o reformě Energetické charty, jejímž hlavním účelem má být ochrana zahraničních investic do energetiky. Ve skutečnosti však působí jako mocný ochránce zájmů fosilního průmyslu, který obchází demokratické a právní mechanismy států a tahá veřejné peníze z kapes daňových poplatníků.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nZároveň je jednou z hlavních překážek v tom, aby státy mohly plnit své klimatické cíle a účinně regulovat uhelný, ropný a plynový byznys. Dohoda totiž umožňuje energetickým firmám či jiným investorům žalovat státy za opatření, které ohrozí i hypotetické zisky z jejich investic. Prakticky tak fosilní korporace využívají mechanismu Energetické charty k tomu, aby státy žalovaly za snahu o rychlejší uzavírání uhelných elektráren nebo zavádění opatření na ochranu spotřebitelů či životního prostředí.Klíčové je, že firmy nežalují státy u regulérních soudů, ale u soukromých mezinárodních arbitráží, které mají řešit spory mezi investory a státy, a jejich pravidla jsou systémově pokřivená ve prospěch soukromého sektoru. I z těchto důvodů se Evropská unie snaží o reformu celé dohody, která v současnosti není v souladu s novými cíli pro snižování emisí ani se Zelenou dohodou. Vyjednávání však jdou jen velmi pomalu, a některé státy je blokují. Důvodem je právě spor o mezinárodní arbitráže a závislost mnoha členských států na fosilních palivech.\nCo je to Energetická charta?\nArbitráže proti klimatu i demokraciiO žalobách u mezinárodních arbitráží, které mnohdy překračují desítky miliard korun, rozhodují tři soukromí právníci. Jeden nominovaný státem, jeden investorem a třetí nejčastěji po dohodě obou stran. Podobný mechanismus funguje i u jiných mezinárodních dohod. V České republice se s o něm nejvíce diskutovalo před čtyřmi lety, kdy se projednávala transatlantická obchodní dohoda TTIP mezi Evropskou unií a Spojenými státy.Fakticky tím Energetická charta i jiné mezinárodní dohody zavádí novou netransparentní strukturu, kterou obchází demokraticky ustanovené právní mechanismy států. Mezi porušení běžných právních zásad lze počítat i to, že arbitráž může vyvolat pouze investor a nikoliv stát. Ačkoliv výsledek arbitráží není možné předem určit, podle analýz vyhovují více investorům. Mimo jiné i proto, že ve finančním zájmu soukromých právníků soudících spory je, aby mezinárodních arbitráží bylo co nejvíce.Na základě Energetické charty již státy musely zaplatit soukromým investorům stovky miliard korun. V současnosti si investoři souhrnně nárokují po státech osmadvacet miliard dolarů (602 miliard korun), což pro srovnání odpovídá ročním nákladům na adaptaci celé Afriky na dopady klimatické krize. Ve skutečnosti může být skutečná suma dvojnásobně vyšší, protože veřejně jsou dostupné informace jen o polovině arbitráží.Nárok vyvolat arbitráž vzniká i v takových případech, kdy se státy rozhodnou přísněji zdanit zisky zahraničních energetických firem, přinutit firmy zaměstnávat domácí pracovníky či zpracovat surové materiály jinou firmou před jejich exportem do zahraničí. Jinak řečeno, jedná se tedy o veskrze nedemokratický mechanismus, který zbavuje volené instituce možnosti účinně regulovat podnikání energetických korporací.Příklady arbitráží vyvolaných fosilními firmamiNejvíce peněz u arbitráže prohrálo v roce 2014 Rusko, které mělo akcionářům dnes již zkrachovalé ropné společnosti Yukos vyplatit padesát miliard dolarů. Pikantností celého případu je, že Rusko Energetickou chartu nikdy neratifikovalo, což byl i důvod, proč mezinárodní soud v Haagu nakonec rozhodnutí arbitráže zrušil.Fosilní firmy figurují ale i v dalších velkých případech. Britská ropná a plynová společnost Rockhopper žaluje Itálii za to, že zakázala projekt na těžbu ropy ve svých mořích. De facto tak britská firma požaduje peníze za ušlý zisk z projektu, který nikdy nerealizovala. Finsko-německá uhelná firma Fortum/Uniper zase žaluje Nizozemsko za to, že se rozhodlo skončit s uhlím už v roce 2029. Česká energetická společnost ČEZ spolu s rakouským EVN žalují Bulharsko o stovky milionů eur (přesná částka není známá) za to, že se rozhodli regulovat rostoucí ceny elektřiny v zemi. Problémem arbitráží však není pouze to, že skrze ně firmy vytahují peníze z kapes daňových poplatníků. Jak již řečeno, korporace jimi hrozí státům, které prostě chtějí regulovat jejich byznys. Příkladem může být Francie, která se rozhodla zrušit zákon zakazující průzkumy nových ropných polí poté, co tamní vládě poslala kanadská firma Vermillion výhružný dopis odkazující se na závazky vyplývající z Energetické charty. Podle německých analytiků pak byly obavy z arbitráží jedním z důvodů, proč se Německo rozhodlo skončit s uhlím až v roce 2038 a za zavírání elektráren slíbila Křetínského EPH a německé RWE, které vlastní tamní uhelné doly a elektrárny, miliardové kompenzace ze státního rozpočtu. Jen Česká republika čelila arbitrážím na základě Energetické charty šestkrát, a to kvůli změnám legislativy ohledně dotací pro obnovitelné zdroje. Pět z nich Česká republika vyhrála a jedna stále probíhá.Současná jednání hlavní problémy neřešíObavy z arbitráží vedly například Itálii v roce 2016 k vystoupení z Energetické charty. Nicméně mechanismus arbitráží je pro státy platný i dvacet let poté, co z ní formálně vystoupí. Setrvačnost závazků plynoucích z Energetické charty a její nesoulad s politikou ochrany klimatu jsou hlavními důvody, proč se Evropská unie rozhodla vyvolat snahu o reformu celé dohody. Opozice proti ní přitom roste. Dvě stě osmdesát europoslanců a národních politiků podepsalo letos v říjnu prohlášení, které žádá Evropskou komisi o nalezení co nejrychlejší cesty k jejímu opuštění, jinak nebude možné splnit klimatické závazky. V prosinci pak přes dvě stě vědců zabývajících se klimatem vydalo podobnou výzvu, která v Energetické chartě vidí riziko pro budoucnost planety.Podle odhadů totiž může podle analýzy Evropské komise pokračování systému mezinárodních arbitráží stát do roku 2050 přes 1,3 biliony eur (přibližně 34 bilionů korun), které budou státy muset vyplatit investorům. Přes dvaačtyřicet procent z těchto prostředků by přitom šlo ze státních rozpočtů členských států Evropské unie, tedy i od daňových poplatníků z České republiky. A to jen za předpokladu, že státy ještě výrazněji nezpřísní své klimatické závazky a nebudou chtít s fosilními palivy skončit dříve.Proces reformy Energetické charty oficiálně začal už v roce 2018, nicméně až letos v létě začala pravidelná jednání. Podle bruselských pozorovatelů však v současnosti není žádná ochota klíčových států dělat v dohodě zásadní změny. Ani na jednom ze tří jednání žádný ze států nenavrhl zrušení mezinárodních arbitráží, výjimky pro opatření na ochranu klimatu nebo zrušení ochrany pro investice do fosilních paliv.Navíc každá změna ve znění Energetické charty musí být schválena konsensem všech podepsaných států. Státy jako Japonsko nebo Kazachstán již dopředu avizovaly, že žádné změny nechtějí a podle pozorovatelů blokují i současná jednání. Interní dokument Evropské komise z roku 2017 sám přiznává, že jakékoliv změny ve znění Energetické charty nejsou reálné.Dodejme, že současný návrh na reformu ze strany Evropské komise odmítaný některými státy by podle analytiků znamenal, že současná ochrana investic do fosilních paliv by zůstala v platnosti dalších deset let a pro plyn až do roku 2040.Marnost současných jednání dokládá, že každoroční konference určené k projednávání Energetické charty, tentokrát pořádané v Azerbajdžánském hlavním městě Baku, se nezúčastnil téměř žádný ministr nebo jiný vysoce postavený politik. Jednání by měla pokračovat v březnu 2021.Další mýty spojené s Energetickou chartouBruselský think tank Corporate Europe Observatory vydal analýzu, která vyvrací nejčastější argumenty politiků a zástupců sekretariátu Energetické charty na její podporu. Podle podporovatelů dohoda přinese v budoucnosti investice do čistých energetických zdrojů, a to zejména v chudých státech globálního Jihu zápasících s energetickou chudobou, protože vytváří příznivé prostředí pro mezinárodní obchod.K tomuto tvrzení však neexistuje žádný důkaz. Ve skutečnosti podle souhrnné studie vycházející ze čtyřiasedmdesáti dostupných analýz je efekt mezinárodních investičních dohod na zvýšení jakýchkoliv zahraničních investic tak malý, že se dá považovat za nulový.Rizika spojená s arbitrážemi jsou pak pro většinu chudých států z globálního Jihu natolik velká, že raději jdou na ruku korporacím. Dalším používaným argumentem je, že Energetická charta pomáhá bojovat s klimatickou krizí, protože chrání hlavně investice do obnovitelných zdrojů. Ve skutečnosti to je však přesně naopak. Mezi léty 2013 a 2018 podle analýz sekretariátu Energetické charty jen dvacet procent investic uskutečněných v rámci dohody bylo do obnovitelných zdrojů. Naproti tomu šestapadesát procent investic skončilo v uhlí, plynu nebo ropě. Navíc celosvětově státy dotují fosilní paliva sumou ve výši až pěti bilionů dolarů ročně, což celé nastavení energetiky rovněž vychyluje ve prospěch fosilních korporací. I proto některé svazy zastupující prodejce a investory do OZE chtějí, aby státy z dohody vystoupily.Není ani pravda, že Energetická charta je jediným nástrojem pro ochranu zahraničních investorů před zvůli některých států, jak rovněž tvrdí podporovatelé dohody. Ve skutečnosti se investoři můžou proti politickým rizikům pojistit u soukromých pojišťoven nebo domovských států. Způsob řešení případných sporů si mohou bilaterálně vyjednat se státy, kde chtějí investovat. Náhradu škod mohou také vymáhat u regulérních soudů. Energetická charta však velkým firmám poskytuje podmínky, které je oproti státům neférovým způsobem zvýhodňují.Pragmatičtější podporovatelé Energetické charty pak argumentují, že odstoupení od dohody státy neochrání před arbitrážemi, protože je možné tento mechanismus využívat ještě dalších dvacet let. To je z části pravda. Nicméně platí to jen pro investice uskutečněné v době, kdy stát byl formálně členem Energetické charty. Čím dříve tedy stát vystoupí, tím menší je riziko, že nové investice je uzavřou do závislosti na fosilních palivech.Zástupci Corporate Europe Observatory k tomu zároveň dodávají, že pokud by se rozhodlo více států vystoupit současně, mohly by přitom uzavřít dohodu, že navzájem proti sobě arbitráže nebudou uplatňovat. Odkazují se na příklad z letošního května, kdy členské státy Evropské unie podobnou smlouvu uzavřely v rámci jiných investičních dohod. Uplatnění podobného postupu členskými státy Evropské unie by bylo významné, protože šestašedesát procent arbitráží vedou firmy se sídlem v těchto zemích.",
  "datum": "Domov → Analýza30. prosince 2020 v 9.45"
},
{
  "url": "https://denikreferendum.cz/clanek/32134-ten-priserny-rok",
  "name": "Ten příšerný rok",
  "perex": "Říká se, že každá krize je zároveň příležitost. Jenže těm, kteří právě krizi prožívají a přicházejí při ní o život, zdraví, o úspory a celoživotní sny, se to tak nejeví.",
  "text": "↗  Pletená rouška islandské umělkyně Ýrúrarí to vystihla. Foto ÝrúraríVětšina přání k Novému roku obvykle zní jednoduše tak, ať je ten nadcházející rok dobrý. Nepamatuji si, že by se tak často jako letos přálo, ať je nový rok lepší, nebo aspoň není tak hrozný, jako byl ten právě končící. Většina hodnocení roku 2020 se dá velice jednoduše shrnout slovy: byl to úplně příšerný rok.Naše noviny stojí v první linii boje za svobodnou novinařinu a lidská práva. Podpořte nás a přidejte se k nám! ♥︎ Daruji ×Říká se, že každá krize je zároveň příležitost a přináší nové přístupy, možnosti a řešení, a něco na tom dost možná je. Jenže těm, kteří právě tu krizi prožívají, přicházejí při ní o život, o zdraví, o své blízké, o úspory nebo životní sny, kterým věnovali mnoho let a spoustu úsilí, se to rozhodně jako příležitost k něčemu novému nejeví. Je to pro ně jednoduše bída, pád na dno, těžká životní hodina.Ani pro ty, kteří žádnou zásadní ztrátu (zatím) neutrpěli a zažívají „jen“ každodenní nejistotu, omezení běžných a pro celkové zdraví a životní pohodu tak zásadních věcí, jako jsou návštěvy blízkých lidí, není krize něčím zanedbatelným, srovnatelným s jinými životními těžkostmi. Psychické dopady omezení sociálních kontaktů, ztráty lidské blízkosti, se zatím asi nedají přesně zhodnotit a dá se tak jen předpokládat, že budou značné.Přání dobrého, lepšího nového roku ztěžuje skutečnost, že výhled do začátku roku 2021 nenabízí mnoho naděje na zásadní zlepšení. První měsíce budou zcela jistě velice krušné, pak už má nastoupit vakcinace, ale jak rychlé a jak účinné zlepšení přinese, to zatím zřejmé není. Přesto je to pravděpodobně jediná cesta, jak se ze začarovaného kruhu nejistoty dostat. Snad bude česká veřejnost natolik racionální, aby to až na nečetné výjimky pochopila.Racionalita je zřejmě jedním z klíčových slov právě končícího roku. Ve zkratce řečeno: ukázalo se, že ačkoli vláda často nejednala a nejedná racionálně a předvídatelně, není racionální ani nějaké zásadní odmítání jejího počínání a přijímaných opatření. Koronavirová krize jako by všem ukázala, jak málo racionální ve skutečnosti ve svém pohledu na věci jsou. Do nového roku by se v tomto ohledu asi hodil určitý zdravý odstup a nadhled, a také velká míra trpělivosti.V celkově prachmizerném roce se dá najít dost pozitivních věcí. Projevy solidarity, často velice kreativní, od pověstného domácího šití roušek v jarní vlně po nebývalou míru finanční pomoci postiženým institucím, jako je třeba pražská zoo, ze strany veřejnosti. Nebo třeba to, jak se učitelé na všech stupních dokázali naučit dálkovou výuku a vytěžili z ní co nejvíc pro žáky i pro sebe sama. I přesto, že si byli velice dobře vědomí toho, že distanční výuka prostě tu fyzickou zcela nahradit nedokáže.Držet se všeho toho dobrého a nadějného, neztrácet naději, zachovávat si nadhled a trpělivost, hledat všechny možné způsoby, jak být stále v kontaktu se svými blízkými. Zní to trochu jako definice smyslu života ze stejnojmenného filmu skupiny Monty Python, ale asi je to to nejlepší, co se dá popřát do nového roku. Který by mohl být dobrý, nebo aspoň o něco méně špatný než ten, se kterým se právě loučíme.",
  "datum": "Domov → Sloupek31. prosince 2020 v 8.33"
},
{
  "url": "https://denikreferendum.cz/clanek/32137-chudi-proti-chudsim-libanon-neni-dobrym-hostitelem-uprchliku-nemuze-jim-byt",
  "name": "Chudí proti chudším: Libanon není dobrým hostitelem uprchlíků. Nemůže jím být",
  "perex": "V přepočtu na obyvatele hostí Libanon nejvíc uprchlíků na světě. Uprchlíci zde však žijí bez legálního statusu, přístupu ke vzdělání či k práci. Letos navíc začali hladovět i Libanonci. Dvojice místních teď podpálila uprchlický tábor.",
  "text": "↗\nV šestimilionové čím dál hůře fungující zemi se tísní dva miliony uprchlíků. Foto FB Salam LADC \n„Ahlan wa sahlan! Vítejte!“ provolává nadšeně Chalíd, zatímco před nás pokládá třináctý, čtrnáctý a patnáctý talíř, všechny plné po okraj. Z řad talířů se na nás směje jogurt s fazolemi, plněné lilky, masové taštičky z listového těsta, špenát na dva způsoby, vajíčka na dva způsoby, tři druhy sýrů. Já a kamarádka Keltoum jsme přitom přijaly pouhé pozvání na čaj — nikoliv na patnáctichodový výkrm před hibernací. \nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nKeltoum po mne loupne nervózním pohledem, načež si s úsměvem člověka, co se právě rozhodl přijmout nejšílenější výzvu svého života, rozepne poklopec: „Tak jdeme na to, ne?“ Nic jiného nám nezbývá. Jen co se opovážíme chvíli nejíst, Chalíd nabírá na vidličku nakládanou meruňku, tu zabalí do kousku libanonského chleba a následně nám ji servíruje přímo do úst. Našim přejedeným povzdechům a teatrálnímu poplácávání vzdouvajících se břich se jen uličnicky směje.Největší radost však Chalídovi působí, když konečně souhlasíme s tím, že jeho nejlepšímu příteli nahrajeme video, na němž mu s úsměvem vzkážeme: „Ahmed, anti behim!“ Tedy Ahmede, jsi osel! Ne že by nešlo o humor dětinský až hloupý, ale Chalíd se z toho může smíchy popukat. V chytrém humoru nám navíc brání skutečnost, že Chalíd zná anglicky asi tolik slovíček, kolik my arabsky: Hello, how are you, fine, thank you!A přeci tu nesedíme ani ze zdvořilosti ani z nenasytnosti, nýbrž pro radost z bezprostředně sdílené lidskosti. „Není to zázrak, že se naše cesta zkřížila s cestou Chalídovou? Že tu teď se zbytky meruněk v ústech vzkazujeme jeho kamarádovi, kterého neznáme, že je oslem?“ směje se Keltoum. „Kdyby si tak každý mohl za život vyzkoušet životů třeba pět! Muže i ženy, Evropana i Afričana, zbohatlíka i chuďase. To by vyřešilo tak moc problémů: rasismus, sexismus...“ sní nahlas Keltoum, zatímco se Chalíd tiše modlí na koberečku v koutě. Snad by k řešení problémů stačilo, kdybychom v sobě všichni nosili tak moc soucitu a štědrosti jako syrští uprchlíci, kteří pozváním na čaj k sobě domů málem odpovídají člověku na pozdrav. A to bez ohledu na to, zda jejich domů znamená dům či stan.Chalíd patří v Libanonu k těm šťastnějším Syřanům. Žije v prostém jednopokojovém domku v areálu parku, kde pracuje jako hlídač, ve vesnici Deir Taanayel na jihovýchodě Libanonu, kde jsem s Keltoum a dalšími dobrovolníky organizace Salam LADC trávila minulou zimu. Netuším vlastně, jak se má Chalíd teď. Bojím se, že i o to skromné málo, které měl, během tohoto pro Libanon tak moc strašlivého roku přišel.Až dvě stě dolarů měsíčně za pronájem stanu v uprchlickém tábořeLibanon býval pro svou otevřenou náruč utečencům vychvalován. Nikde jinde nežije v poměru k počtu obyvatel tolik uprchlíků jako právě v této šestimilionové zemi. K necelému půlmilionu Palestinců přibylo od roku 2011 téměř půldruhého milionu Syřanů, z toho milion dětí. Libanon, pravda, uprchlíky nevyhání. Tím však výčet laskavostí, jež jim projevuje, končí.Přestože zde uprchlíci tvoří pětinu obyvatel, Libanon dosud neratifikoval Ženevské úmluvy, jež státy zavazují k tomu, aby válečným uprchlíkům umožnily požádat o azyl. Legálně v Libanonu pobývá pouhá čtvrtina syrských uprchlíků. V Libanonu se o nich přitom nehovoří jako o uprchlících, ale jako o „dočasně vysídlených osobách“.Podle libanonského práva smějí utečenci vykonávat jen velmi omezený výběr prací: zpravidla dřou na stavbě či v zemědělství, a to za méně peněz než Libanonci. Úřad vysokého komisaře při OSN (UNHCR) pak nejohroženějším 35 tisícům registrovaných uprchlických rodin v Libanonu vyplácí 175 dolarů měsíčně. Ty si mohou vybrat v bankomatech jen několika málo bank. Fronty uprchlíků, které v důsledku toho vznikají před bankomaty, se staly terčem žárlivosti i falešného přesvědčené mnohých Libanonců, že se Syřané mají dobře.V reakci na příchod Syřanů nevznikl jediný oficiální uprchlický tábor. Namísto nich vyrostly na nevyužívaných pozemcích neformální stanové osady. Za pronájem stanu platí uprchlíci majitelům pozemků, nejčastěji farmářům, v závislosti na velikosti stanu padesát až dvě stě dolarů měsíčně.Generace bez vzdělání„Studuješ?“ ptá se mně Miriam, dívka ve vínovém hidžábu, zatímco si před vstupem do obytné části stanu její rodiny poprvé zouvám holínky. Zima v Libanonu znamená déšť a sníh. Déšť a sníh znamenají v osadách bahno a kaluže, které až do jara nevyschnou.„Už ne. Ty?“ odpovídám.„Ještě ne. Ale studovat chci. Medicínu,“ odpovídá Miriam.„Kde? Tady v Libanonu?“ ptám se bláhově.„Nevím... vždyť nevíme, co bude,“ odpovídá Miriam.Miriam je sedmnáct. Se svými rodiči a čtyřmi mladšími sourozenci žije ve stanu šest let. Její otec Moussa, hrbící se nemluvný muž s pokornýma očima, platí v táboře za důležitou osobnost. Ujal se role prostředníka, který za uprchlíky vyjednává s farmáři o výši nájmů. Zároveň v přední části svého stanu provozuje obchod se základním zbožím, zatímco v zadní části stanu poskytuje naší organizaci třikrát týdně prostor pro výuku angličtiny, francouzštiny, matematiky a všeobecného přehledu. Do našeho komunitního centra by se odsud totiž děti neměly jak dostat. Vlastně se odsud nemají jak dostat prakticky kamkoliv jinam.Jen co se s každým členem rodiny obejmeme, Moussa všem nalévá přeslazený černý čaj a po kuřácích hodí s rošťáckým úsměvem cigaretu. Nad cigaretou společně s Mousou brousíme elektronickým systémem žádostí o kanadská víza, načež ho ke smutku nás všech ujišťujeme, že nic nepřehlédl, že se jeho rodině z ambasády stále neozvali, že nezbývá než dál čekat na lepší budoucnost.Mezitím se přiřítí děcka. Jsme čtyři a každý máme na starosti jednu skupinu o pěti až deseti dětech s přibližně stejnou úrovní angličtiny. Mám na starosti ty nejméně pokročilé: v mé skupině jsou dvanáctileté dospívající dívky, jejichž řasy se lesknou od řasenky, i pětiletá Fatima s velikými tvářemi a obrovskou aktovkou, která si abecedu a barvy pamatuje lépe než ty starší. \n↗\nAutobus přebudovaný na improvizovanou třídu objíždí děti v táborech. Foto FB Salam LADC \nDnes se je snažím naučit základní emoce. „How do you feel?“ ptám se jich bezelstně a dávám jim na výběr z obrázků čtyř obličejů na zemi. „Sad,“ ukazují všechny dívky, načež výmluvně svěsí koutky úst. „Angry!“ zabubnuje pěstmi do země devítiletý Wissam a zavrčí. Jen nejsladší Fatima se mi rozhodne udělat radost a ukáže na obličej s úsměvem: „Happy, teacher, me, happy!“Moje improvizovaná snaha natlouct jim do hlavy „ej bí sí dý“ znamená pro některé z nich jejich jediný přístup ke vzdělání. V okolních stanech mezitím pobíhají desítky dětí, které by se našich hodin rády účastnily, ale nezbývá na ně místo. Snad v příštím pololetí…Na okolních polích stojí desítky táborů a v nich další tisíce dětí, na jejichž výuku nemáme kapacity. Pouhých sedmapadesát procent uprchlických dětí mezi šesti a čtrnácti lety chodí v Libanonu do školy. V údolí Bikáa dospívá generace bez vzdělání.Lepší než drátem do okaPrávě proto se mi o mé zkušenosti dosud nechtělo moc psát. Mé dva měsíce v údolí Bikáa znamenaly jedno z nejhezčích období mého života. Žila jsem v kamenném domě s teplou sprchou a zajímavými lidmi z celého světa, z nichž se stali mí přátelé. Když se nám zachtělo, zajeli jsme si autem do obchodu pro piva a večery trávily v kamny vyhřívaném obýváku u Netflixu. Netrpěli jsme žádným nedostatkem, přiučili jsme se lecčemu novému. A dříve či později každý z nás zmizel.V únoru tomu bude rok, co jsem údolí Bikáa odpustila. Pětiletý Mohammed se mezitím dál trmácí rozmočenými cestami mezi stany v bačkůrkách. Devítiletá dívka s naléhavýma očima, jejíž jméno jsem už zapomněla a která na výtvarce nakreslila svou brečící matku, dál ve stanu přihlíží domácímu násilí. Dál nechodí do školy, protože se musí starat o svého ve třech letech stále téměř nemluvícího bratra.A desetiletý Hamúd si zcela jistě nadále pamatuje úplně každé slovíčko, které ho kdy dobrovolníci naučili — aniž by existovalo mnoho naděje, že dostane šanci svůj talent rozvíjet na univerzitní půdě či alespoň na střední škole.V žádném případě nemíním organizaci Salam LADC kritizovat. Jejich práce je tak moc třeba. Věnují se distribuci materiální pomoci, organizují aktivity vzdělávací i volnočasové, pro děti i dospělé. Snaží se, aby se trochu dostalo na každého. Uprchlíky poslouchají a dávají jim práci — nejméně polovinu jejich stálých zaměstnanců tvoří Syřané. A to přesto, že by z toho mohli mít vzhledem k libanonské legislativě, která omezuje výčet povolání, jež mohou uprchlíci vykonávat, problémy.Lepší než nic, řekl by leckterý Čech… Jenže už skutečnost, že je jejich práce tak moc třeba, je špatně. Je špatně, že už deset let rostou v údolí Bikáa jak houby po dešti nové shluky stanů spíchnutých z plachet s logem UHNCR — a v nich přežívají lidé! Lidé, z nichž každý má jedinečnou tvář a nevyslechnuté příběhy, lidé, kteří zůstávají ponecháni napospas dobré vůli několika malých zahraničních neziskovek a jejich dárců.Fatima, Wissam, Mohammad, Hamúd a všechny další syrské děti mají chodit do školy. Mělo by se jim dostávat pozornosti, po níž tak moc touží. „Teacher, finished!“ volaly na mě s radostnou hrdostí v hlase děti na hodinách výtvarky v komunitním centru — a to přesto, že se svým výtvorem hotovi nebyli. Dlouho jsem tomu nerozuměla. Až jiná dobrovolnice si všimla proč: po výkřiku „Teacher, finished!“ jsem totiž k dotyčnému přišla, na jeho výtvor se zblízka podívala a nadšeně ho pochválila.Mimochodem, když jsem dětem na výtvarce nechávala volnou ruku, podobně jako české děti nejčastěji kreslily svou rodinu před domečkem. A to přesto, že jejich rodiny domečky vskutku nemají.Libanonu není pomociNejenže se za rok od mého odjezdu jejich životy neposunuly ani o píď blíž k naději na důstojnost. Je hůř. Vzdělávání v Libanonu se tak jako jinde tento rok z velké části přesunulo do online prostoru, a to v zemi trpícími pravidelnými výpadky elektřiny, kde stojí 500 MB internetu deset dolarů — o přístupu uprchlických dětí k telefonům či elektřině ani nemluvě. V důsledku ekonomické krize navíc mnoho libanonských dětí přestupuje ze škol soukromých do škol veřejných — míst pro uprchlické děti tak ještě ubude.O škodě, kterou uplynulý rok v Libanonu napáchá na přístupu těch nejohroženějších ke vzdělávání, se však moc nemluví. Nejde o nic víc než o jeden z mnoha vážných problémů, s nimiž se dnes potýkají všichni obyvatelé země. Patří k nim hlad, nezaměstnanost, šílená inflace, deprese, sny o emigraci. Do ekonomické krize se Libanon propadal dávno před koronavirem — a protipandemická opatření jej hrubě popostrčila ke dnu. Již v květnu vláda připouštěla, že tři čtvrtiny Libanonců potřebují humanitární pomoc. Hodnota libanonské libry se blížila ke třetině své předkoronavirové úrovně. Cena základního zboží se v porovnání s rokem 2019 přitom zvýšila dvojnásobně až trojnásobně.Nezaměstnanost, pohybující se obvykle okolo sedmi procent, sužovala najednou třetinu Libanonců. „Máme hlad!“ volali tehdy namísto revolučních hesel demonstranti v ulicích.\nKomentář●Petra Dvořáková\nLibanon. Země, kde spolehlivě nefunguje nic kromě lidskosti\nV srpnu pak Bejrútem otřásl výbuch, který připravil dvě stě lidí o životy, tři sta tisíc lidí o domov, nějaké další velké číslo lidí o živnosti a ještě větší číslo lidí o víru, že v Libanonu má cenu nadále žít a o něco se snažit. Stalo se tak proto, že v Libanonu dlouhodobě nic nefunguje, pročež se nikdo nestaral o to, že jsou v bejrútském přístavu skladovány téměř tři tisíce tun nezabezpečené výbušné směsi — přestože se o tom vědělo.Syřané tvořili pětinu obětí výbuchu, mnozí měli živnost či obydlí v chudé čtvrti Karantina kousek od přístavu. Tragédie ztráty blízkých či domova si pro ně přišla i do země, do níž utekli hledat bezpečí před tragédiemi země vlastní.Občanské organizace jako Salam LADC, které se původně soustředily výhradně na uprchlíky, po výbuchu začaly výrazně ukrajovat ze svých zdrojů i pro Libanonce. V nouzi se ocitla většina země.V říjnu byl premiérem opět jmenován Saad Harirí, který přitom před rokem z postu premiéra odstoupil v reakci na masové protivládní demonstrace. Harirí je ztělesněním příčin současné libanonské mizérie: jeho receptem na řešení problémů je v libovolné krizi rozprodávat co se dá a zbohatnout na provizích. Jeho rodina má kupříkladu podíly v bankách, od nichž si stát na zalátání svých předchozích problémů napůjčoval horentní sumy s nevýhodnými úrokovými sazbami. Evropské země v čele s Francií, jež Libanon dříve spravovala jako svou kolonii a jejíž prezident Emmanuel Macron zemi od bejrútského výbuchu navštívil již třikrát, vítán Libanonci jakožto spasitel, přitom podmiňují finanční pomoc zemi právě změnou zkorumpovaného systému. Tisíce tun mouky, které Libanonu poslal na pomoc Irák, mezitím shnilo vinou špatného skladování. Libanonu není pomoci.Chudí proti chudšímDevět z deseti Syřanů v Libanonu dnes žije v extrémní chudobě — průměrně musí vyžít z osmatřiceti dolarů na měsíc. Uprchlíci v údolí Bikáa mají možnost pracovat na polích: za jeden dolar denně. Není ani na jídlo, natožpak na palivo, jímž by si mohli v zimě ve stanu zatopit. Osmapadesátiletý Syřan, jenž neměl na koupi léků pro svou nemocnou dceru, se v prosinci na protest zapálil před bejrútskou kanceláří UNHCR.Libanonští politici mezitím tak, jak mají ve zvyku, obviňují z nedostatku práce či elektřiny namísto vlastních hrabivých prstů právě uprchlíky. V září pak prezident Michel Aoun na rovinu vyzval mezinárodní společenství, aby Libanonu pomohlo s bezpečným přesunem uprchlíků zpět do Sýrie, poněvadž jeho země už se s nimi vskutku nemá o co podělit.Rostoucí množství Syřanů se mezitím snaží beznadějnou zem opustit na vlastní pěst, pročež někteří z nich utonuli. Jelikož Libanon sousedí pouze s jejich vlastí, jež platí za zemi ještě beznadějnější než Libanon, a Izraelem, jenž z milionů Arabů sám učinil uprchlíky, pokoušeli se nejčastěji přes moře dostat na Kypr. Jen během prvních dvou zářijových týdnů loňského roku riskovalo kvůli kyperskému snu svůj život ve vlnách více uprchlíků než za celý rok 2019.Již vloni v prosinci nám jako jednu z prvních rad kladli koordinátoři organizace Salam LADC na srdce, ať si před Libanonci hrajeme na obyčejné turisty a účel svého pobytu neprozrazujeme. Již tehdy Libanonci považovali uprchlíky na území své země za parazity, kteří jim ubírají z možností levné práce a zároveň si užívají pozornosti zahraničních organizací, zatímco oni trpí nepovšimnuti.Teď už z napětí mezi chudými a ještě chudšími vyvěrá násilí, jež má oběti. 270 syrských rodin v listopadu urychleně opustilo své domovy ve městě Bšarré poté, co jim místní vyhrožovali a napadali je. Činili tak v reakci na zastřelení Libanonce, jehož se měl v potyčce dopustit Syřan.\n↗\nTábor u města Bhaniné po požáru. Foto FB Huda TV\nDalších čtyři sta Syřanů přišlo o plachtu nad hlavou 26. prosince u města Bhaniné na severu země. Dvojice mladých Libanonců zde zapálila stan uprchlíků, s nimiž se hádali, načež se oheň rozšířil a spolykal celý tábor. Příčinou sporu měla být mzda nevyplacená Syřanům.Libanonští občané se ve městech Bšarré a Bhaniné dopustili strašlivých činů. Daleko strašlivější je však dlouhodobá příčina obou tragédií: totiž skutečnost, že země, jejíž občané nevědí, co budou zítra jíst, hostí víc uprchlíků než nejbohatší země světa.Moussa se s celou rodinou v říjnu konečně dostal do Kanady. Nepřestává však myslet na jednapadesát rodin, které v táboře zůstaly a které teď často nemají ani na chleba. Spolu s bývalou dobrovolnicí organizace Salam LADC teď na tábor pořádá sbírku. Organizaci Salam LADC můžete podpořit zde, jejich nedávno zahájený projekt freeshopu, jež se stará o ošacení jak uprchlíků, tak Libanonců, tady.",
  "datum": "Svět → Reportáž1. ledna 2021 ve 14.04"
},
{
  "url": "https://denikreferendum.cz/clanek/32139-a-j-liehm-prevoznik-mezi-ceskymi-zememi-a-evropou",
  "name": "A. J. Liehm: převozník mezi českými zeměmi a Evropou",
  "perex": "Člověk, který velmi ovlivnil československou kulturu i politiku 60. let, patřil k nejaktivnějším exulantům. V Paříži vydával ojedinělou celoevropskou kulturní revue „Lettre internationale“, jež předjímala pozdější spojení kontinentu.",
  "text": "↗\nA. J. Liehm na oslavě svých osmdesátin (v záběru za ním francouzský filosof Tzvetan Todorov). Foto Archív Jitky de Préval\nV polovině prosince měl v Praze pohřeb Antonín Jaroslav Liehm. Lidí jako on je v Čechách a na Moravě málo, byl všude, na všechno měl názor, rád polemizoval a komentoval. Jako jeden z velmi mála Čechů znal osobně kdekoho v evropské i americké kultuře, a co je ještě vzácnější, znali ho i oni, od Sartra po italské filmové režiséry. Celý život se snažil vymanit českou kulturu ze sebestředného zahledění, tlačit ji do světového kontextu, přinést srovnání a české problémy nahlížet prizmatem kontinentu a světa. V tom je jeho zajímavost. A v domácím českém kontextu má stále svou platnost. Domácí klapky na očích versus světový pohled. V širším pohledu lze jeho snažení vidět jako příspěvek k nikdy nekončící české diskusi: Západ nebo Východ? V Liehmově pojetí Západ, Západ levicový. O jeho vplývání do české kultury a o dialog s ním se snažil celý život. Pokud se nemýlím, tak dokonce i v dobách svého poválečného komunistického angažmá četl marxistickou utopii přes texty západoevropské levice a ne rusky.  Žil kulturou a politikou, stačil sledovat vše, co se šustlo v literatuře, divadle a hlavně filmu, znali ho dobře na filmovém festivalu v Cannes. O filmu napsal několik knih, jeho druhou ženou byla znalkyně italské kinematografie Drahomíra Liehmová. Byl světovým člověkem, propojoval lidi i kultury, rád kladl otázky, organizoval. „Evropská postava,“ napsal o něm v nekrologu francouzský historik Antoine Mares.Inspirující, vybočujícíJeho rodinná a dobová situace ho hned v roce 1945 přivedla jako jednadvacetiletého do řad KSČ, což vzápětí znamenalo klasickou trajektorii poválečných levicových intelektuálů, poznamenaných předválečnou sociální situací, Mnichovem, válkou a holocaustem. Od marxistické utopie a některých nehezkých textů, na něž potom nebyl pyšný, přes reformismus 60. let po emigraci na Západ a v Liehmově případě i americké občanství.Celý život se hlásil ke kulturní levici, i po pádu komunismu, kdy mu to u nás nepřineslo žádné výsluní, spíš upozadění. Zastával názor, že třetí cesta je něco, oč je třeba se znovu a znovu pokoušet, protože bez ideálu lepší společnosti, než je současná, nejde žít. Na rozdíl od jednoduché představy některých o levicovém aktivistovi to byl velmi sečtělý a vzdělaný člověk, četl a debatoval v několika jazycích. Nechal po sobě dlouhou stopu, na kterou po roce 1990 usedl trochu prach zapomnění. Úplného či dočasného?  Od sovětské okupace žil krátce v Paříži, potom v USA a od roku 1982 po dlouhá desetiletí znovu v Paříži, kde se koncentroval intelektuální exil národů střední Evropy a v jehož kontextu se on prosadil jako výrazná postava. Jeho životní putování se podobalo Tigridově, s nímž se v Paříži znali, ale ideologicky rozcházeli, každý vydával něco jiného. Ke stáru, na prahu devadesátky, se vrátil do Prahy, jako soukromá osoba.I dnes je inspirující a v mnoha ohledech vybočující postavou, jakých má česká společnost nepatrně. Což mu nemohou upřít ani ideologičtí odpůrci. Politické nálepky jsou jedna věc a rozměr člověka druhá.   Kulturní politika Především byl člověkem kultury. Celý život v ní žil, nasával ji, psal o ní, spoluvytvářel ji tím, že jí nastavoval zrcadlo novinářského kritika, kladl otázky. Takový člověk, který by byl s to pojmout celou oblast kulturního života, dnes v českých zemích asi není. Znal se s kdekým z české před- a poválečné kulturní levice, pracoval s E. F. Burianem. Napsal knihu rozhovorů s podnětnými jmény českých 60. let, z tiskárny šla ale v roce 1969 rovnou do stoupy, potom vyšla se Sartrovou předmluvou francouzsky a v mnoha dalších jazycích. Česky až v roce 1990 pod titulem „Generace“.Nebyl uměleckým tvůrcem, byl ale zapáleným glosátorem a novinářem i organizátorem, který mnoho věcí a lidí ovlivnil. Tak jak jsem ho poznal, v Praze i potom v Paříži, jevil se jako člověk, který kulturu nepojímal jen jako individuální akt tvůrce, ale jako společenský fenomén. A jako fenomén politický. Obojí jako spojité nádoby, kulturní artefakt i politický kontext. Termín, který by ho asi nejlépe vystihl, je kulturní politika. Tak se jmenoval i první časopis, který řídil — od září 1945, zrušen byl v roce 1949. Kulturní politika, to jest zájem společnosti o kulturu a její podpora, to byl koncept, který celý život obhajoval a doporučoval. Byl to přístup, který po roce 1990 u nás nemohl rezonovat, doba tehdy otevřela perspektivu individuálním výbojům a iniciativě jednotlivce, v umění nejméně tak silně jako v podnikání. Slovo kulturní politika mělo nelibý odér. Tenkrát jinak osvícený ministr kultury Pavel Tigrid prohlašoval, že by se jeho ministerstvo mělo zrušit, protože kultura si vystačí sama. A. J. Liehma s jeho kontakty a zahraničním jménem tenkrát po pádu komunismu nikdo do Prahy nezval.Novináři s vážnou tváří tvrdili, že finančně podporovat domácí filmy je zbytečné, že to je relikt komunismu, protože ty dobré se přece prosadí a ty špatné přirozeně zajdou na úbytě. Že film je zboží jako každé jiné. Že kulturu přece nemůže nikdo „řídit“. Neuvědomili si v těch počátcích, že film není jen akt jednoho režiséra, který se sám od sebe prosadí jakousi vnitřní uměleckou hodnotou, ale taky a hlavně průmysl, a ve velkých zemích velký průmysl. Že aby se film prosadil, potřebuje distribuci, a ta se ho zmocní jen bude-li mít na tom nějaký zájem, finanční nebo jiný. Chtělo to nějakou dobu, než se ukázalo, že filmy malé země, mluvené jinde nesrozumitelnou češtinou a hrané neznámými herci, se samy od sebe ve světě neprosadí. Podobně se zjistilo, že všechny země a kultury, včetně těch velkých francouzské, německé, italské či španělské, finančně podporují jak své spisovatele, tak jejich překlady do ciziny. A jednou možná někomu dojde, že jestliže česká literatura má jen jedinou Nobelovu cenu, souvisí to možná s naivní představou, že jeden autor a jedna kniha se sami od sebe nějak v norském prostředí prosadí.Teprve pozvolna se začíná chápat, že kultura země je její identitou a že aby mohla existovat a přežít, potřebuje nějakou celostní osvícenou podporu. Tohle je koncept, který byl A. J. Liehmovi blízký, a jak čas postupuje, ukazuje se, že asi nebyl úplně vedle.Vášeň pro kulturu, vzepětí 60. letV čem může být A. J. Liehm inspirativní, bez ohledu na politické zaměření pozorovatele, je jeho vášeň pro kulturu jako celek. Považoval za samozřejmé, že člověk musí být v obraze. Když jsem ho poznal, sledoval všechno, co se v české kultuře dělo, věděl o každé nové lepší knize, viděl tu snad všechna divadelní představení, každý nový film, který stál za to. Stihl toho neuvěřitelně hodně, na všechno měl svůj kousavý názor, daný jeho profilem a formováním v 60. letech. Ačkoliv žil v Paříži a do českých zemí jen pravidelně dojížděl, věděl, co se kde u nás v kultuře šustlo víc než většina lidí, kteří tu žili. V tom byl profesionál a měl vkus. Protože se celý život vzdělával, četl, koukal, diskutoval.Byl až do konce svého života ztělesněním 60. let s jejich uvolňováním tehdejšího rigidního režimu a posouváním hranic možného, jakého se v tehdejším Československu odvažovali lidé kultury a jež obyvatelstvo napjatě sledovalo. Každý čtvrtek stálo fronty na jejich knihy, chodilo nadšeně a ve velkém na jejich filmy. Literární noviny měly masový náklad. To byl Liehmův svět, mnohokrát jsem ho potom slyšel říkat i od něj četl, že 60. léta byla neopakovatelným vzepětím české i světové kultury. To bylo jeho krédo. Měl na mysli filmovou novou vlnu, literaturu, Laternu magiku, a všechny další výboje a experimenty, jež rozšiřovaly po malých kousíčcích hranice svobody. Jež zevnitř nahlodávaly totalitní režim, až přišlo Pražské jaro.Evropský kontext české kulturyV čem je pro českou kotlinu především inspirativní a jedinečný, je jeho propojení se světovým kontextem, samozřejmost, s jakou se na českou kulturu a politiku díval prizmatem Evropy a světa, samozřejmost, s jakou se naučil a používal cizí jazyky. Po celý život považoval Francii a její kulturu za jednoho z hlavních protagonistů — byť ji dovedl vidět i kriticky a třeba prohlašoval, že francouzské divadlo není na rozdíl od anglického divadlem, ale jen deklamací textů. V tom byl také dítětem své doby a předválečného Československa. Když se v roce 1963 objevil v Praze Jean-Paul Sartre, zcela přirozeně stál vedle něj a tlumočil mu. Podobně když v roce 1968 přijeli francouzští surrealisté v čele s Jeanem Schusterem.Dalším zdrojem možné inspirace pro dnešek bylo jeho nekončící úsilí vydávat periodika, kde by se střetávaly myšlenky a tříbilo myšlení na evropské rovině. V tom asi neměl obdoby.Ještě v Československu 60. let byl jedním z per Literárních novin, později Literárních listů, jež tehdy znamenaly hlavní platformu liberalizačních proudů v zemi — v roce 1968 měly náklad přes 250 tisíc výtisků. Psal tam hlavně o filmu. Spolu s pár dalšími byl potom jedním z nejvýraznějších spiritus agens pokračování „Literárek“, v italské emigraci vycházejících „Listů“. Za devatenáct let jejich existence přispěl přes stovkou textů, často pod pseudonymem Dalimil, až do roku 2016 stál v čele jejich redakční rady.Lettre Internationale předznamenal ještě neexistující spojení EvropyV Paříži potom spustil nebývalý projekt, kulturně-společenskou revue „Lettre Internationale“. V nezvyklém velkém formátu, s obálkami Jiřího Koláře, zdaleka přesahovala český exil, českou kulturu či středoevropskou emigraci. Byl to projekt, na jaký si do té doby nikdo v Evropě netroufl. \n↗\nNěmecká verze Lettre International vychází dodnes. Obálka posledního loňského čísla. Grafika Antoine D'Agata\nVe chvíli politicky rozděleného kontinentu propojit autory Východu a Západu, prokázat, že Evropa je jen jedna, že myšlenky té východní, unesené části, jak ji kdysi nazval Milan Kundera, musí zajímat i její západní část a mohou pro ni být přínosné. Byl velkým propagátorem střední Evropy v Paříži. Svým časopisem zkusil vytvořit jeden kulturní melting pot kontinentu v době železné opony. Jinak řečeno hmatatelně prokázat, že rozdělení Evropy je dočasné a umělé a že jednou padne. V tom byl v 80. letech vizionářem.Revue vydával od roku 1984 nejdřív francouzsky, získával pro ni texty nejlepších autorů celé Evropy i kvalitní obrazový doprovod. Úžasné bylo, že mu do jeho revue přispívali i ti nejznámější, počínaje třeba Umbertem Ecem, že ho znali, že měli v jeho jméno a projekt důvěru.  Revue souběžně vycházela v několika jazykových mutacích, od první francouzské (od roku 1984 do roku 1993), a německé (od roku 1988 posud) či italské po španělskou, maďarskou, rumunskou či dokonce dánskou. Každá mutace měla svou autonomní redakci, takže se mezi sebou částečně lišily. Ten projekt Antonína Liehma nepřežil, byl na svou dobu příliš ambiciózní a asi i drahý, ale myšlenka sama o mnoho let předběhla dnešní realitu sjednocené Evropy. Česká verze trvala jen pár let, od roku 1990 do roku 1994. Což je k velké škodě dnešní české scény, která by takový všeevropský kulturní rozhled, jenž je mimochodem účinnou obranou před sirénami všelijakých nacionalismů, citelně potřebovala.Prorazit hermetickou zeď od EvropyJiným způsobem byl mezinárodní Liehmův záměr s revuí „150 000 slov“, kterou vydával naopak pro československé čtenáře. Časopis hlavně politický, měl českému čtenáři, uzavřenému od západního světa hermetickou hranicí, umožnit, aby se orientoval v tom, čím žije svět a co se tam děje důležitého. Aby ho ty dráty a cenzura neodsunuly do pozice myšlenkové periferie. Publikoval tam překlady západních textů a pamatuju si na pocit čerstvého závanu světových událostí, jaký člověk cítil, když v Praze v husákovských časech ten časopis v miniaturní podobě četl. Dostával se sem pašován ve velkém i v kapesním formátu 10x15cm tištěném drobným písmem, míval neuvěřitelných 150-300 stran, vycházel třikrát ročně. První číslo v roce 1982, poslední v roce 1991.  Liehmovým posledním mezinárodním projektem, jímž se snažil reagovat na nějaký nedostatek ve sféře výměny myšlenek a informovanosti, byly „Středoevropské noviny“. Krátce po pádu komunismu se z českých médií úplně vytratily zprávy o sousedech z bývalého bloku. Přitom všechny státy vyšly ze stejného marasmu a procházely stejným vývojem, obdobně reformovaly své hospodářství, školy, zdravotnictví, vztah státu a církve a svůj cíl viděly v Evropské unii. Nebylo by nic logičtějšího než psát každý den o tom, jak to vypadá s reformami u sousedů. Skutečnost byla ale opačná, čtenář se dočetl víc o tom, co se dělo v Austrálii než v Maďarsku. A. J. Liehm přišel s nápadem publikovat texty, jež by popisovaly a srovnávaly, co která země na své nové cestě dělá. Výsledkem byla jednotná měsíční příloha čtyř středoevropských deníků, polského, maďarského, slovenského a českých Lidových novin, která si vždy vybrala jedno téma a společně ho ve velkém komparativním textu probrala, plus přinesla informace o dění u sousedů. Tahle forma neměla ale velkou podporu svých deníků, česká verze zašla na úbytě po třech letech (asi v roce 1995), nejdéle vydržela v polské „Gazetě Wyborcze“.Francie na něj nezapomněla\nVzpomínka●Milena Bartlová\nZemřel AJL\nLiehmovo úmrtí prošlo bez větší pozornosti českých mainstreamových médií. Je to proto, že všichni jeho vrstevníci jsou už po smrti a on přežil svoji generaci? Nebo proto, že se svojí nálepkou levicového intelektuála, poválečného komunisty, nepasuje do dnešního kánonu? Mimochodem byl odpůrcem pozdějšího rozdělení Československa, považoval to za historicky pochybný nápad. Proto byl také dlouho v redakční radě „Mostů“. A slovo „Česko“ nikdy nevyřkl, leda ironicky.Jeho odchod ale zaznamenala média jeho druhé vlasti, Francie: půlstránkový článek o něm publikoval deník Le Monde (z pera politologa Jacquese Rupnika) a dlouhou stať včetně rozhovoru s ním o celém jeho životě pařížská intelektuální revue „Esprit“ (z pera historika Antoina Marèse). Na jeho pražském pohřbu byl francouzský kulturní rada. Český ministr kultury poslal alespoň věnec.",
  "datum": "Domov → Vzpomínka2. ledna 2021 v 16.32"
},
{
  "url": "https://denikreferendum.cz/clanek/32140-vcasna-podpora-neprivilegovanym-detem-je-podminkou-rovneho-pristupu-ke-vzdelani",
  "name": "Včasná podpora neprivilegovaným dětem je podmínkou rovného přístupu ke vzdělání",
  "perex": "Česká republika má podobně nelichotivé statistiky absolventů vysokých škol z rodin, v nichž ani jeden rodič nemá akademické vzdělání, jako Německo. Je tu ale jeden rozdíl: v Německu existuje organizace, která to dává do pořádku.",
  "text": "↗\nVzdělání dává křídla. Foto FB Arbeiterkind\nPocházím z rodiny, ve které se jaksi samozřejmě počítalo s tím, že musím na vysokou školu. Rodiče se mnou o tom nikdy přímo nemluvili, byla to samozřejmost. Táta má za sebou vyšší vzdělání v Afghánistánu, ale ani jeden z nich nerozuměl českému školnímu systému a nemohl mi pomoct s výběrem školy či oboru.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nPomohl mi až ve čtvrtém ročníku program na šumperském gymnáziu. Jeho vybraní absolventi studující vysokou školu se na jeden den vrátili mezi nás, představili nám svou školu, obor, podmínky k přijetí či k získávání koleji a odpovídali na zvídavé otázky budoucích vysokoškoláků. To mi umožnilo si aspoň představit, jakým směrem chci pokračovat. Ne každý však vyrůstá v prostředí, kde je na vzdělání kladen důraz. Data ukazuji, že vzdělání rodičů ovlivňuje budoucí směřování jejich dětí. Rodiče, kteří mají nízké vzdělání, často nedokáží pomoct svým dětem s učením, neporadí s výběrem školy a nemohou být vzorem. Průzkumy ukazují, že rodiče s nižším sociálním statusem a vzděláním mají méně informací o studijních dovednostech vlastních dětí. Jsou také výrazně méně informováni o tom, jaké další možnosti ve vzdělávání se pro jejich děti otevírají. Podle dat Organizace pro hospodářskou spolupráci a rozvoj z roku 2019 v České republice ve věkové skupině do čtyřiačtyřiceti let jen sedmnáct procent osob s rodiči bez vysokoškolského titulu nakonec samo absolvuje vysokou školu. Dítě, který pochází z rodiny s vyšším vzděláním, má mnohem větší pravděpodobnost, že samo vyšší vzdělání také dokončí.Pozoruhodná čísla poskytuje naše sousední země Německo. Podle dat i tam pouze osm procent studentů, kteří pocházejí z rodiny, kde ani jeden z rodičů nemá vysokoškolské vzdělání, dokončí své vlastní vzdělávání s magisterským titulem. Zatímco u rodin, kde je aspoň jeden z rodičů vysokoškolákem, je to nesrovnatelně víc — pětačtyřicet procent. V České republice tomu zřejmě nebude jinak.S cílem dát rovné šance všem, vznikla v Německu na podporu vzdělávání dětí z chudých poměrů v roce 2008 instituce Arbeiterkind. Jedná se o organizaci, jež zastupuje děti, které nastoupí na vysokou školu jako první z rodiny a pomáhá jim se ve všem lépe zorientovat. Data ukazují, že pouze jednadvacet procent dětí z neakademické rodiny v Německu začne studovat na univerzitě. Z rodin s alespoň jedním vysokoškolsky vzdělaným rodičem je to čtyřiasedmdesát procent. Z čísel je tedy zřejmé, jak důležité je pracovat s dětmi s neakademických rodin a podporovat je, pokud se pro studium rozhodnou. Cílem organizace je proto podporovat a propojovat „studenty první generace“, pomáhat jim se zvládáním studia, najít pro ně finanční řešení a zároveň také oslovovat žáky z rodin bez akademického vzdělání a povzbudit je, aby se rozhodli ke studiu. Často je tomu totiž tak, že když v rodině nikdo dříve vysokou školu nestudoval, děti ani nenapadne, že se mohou samy pro takovou dráhu rozhodnout, nevědí, jak to provést, jak se na vysokou školu dostat, co pro to udělat. Děti mají často strach, pochybují o tom, zda jsou dostatečně schopné, aby studium zvládly, nebo jim rodina řekne, že by se měly naučit něco pořádného, že je důležitější začít vydělávat. To pak vede k tom, že potenciál dětí z rodin bez akademického vzdělání zůstává nevyužitý.  Velkou roli pak hraje otázka financování. Rodiče často nemohou pomoci. Chybí jim informace nebo mají nepřesné představy. „Na základě ankety jsme zjistili, že studenti potřebuji většinou zhruba 820 eur měsíčně. Samozřejmě je to průměrná hodnota, jsou velké rozdíly mezi západními a východními spolkovými zeměmi a různými městy. Obecně však panuje představa, že je to mnohem dražší,“ říká Daniela Keilová koordinátorka organizace Arbeiterkind pro východní Německo. Arbeiterkind působí ovšem v rámci celého Německa. Celkem má šest tisíc dobrovolníků, kteří se angažují v osmdesáti místních skupinách. Většinu z nich tvoří právě studenti první generace, kteří se rozhodli dále pomáhat. V roce 2019 tak Arbeiterkind oslovil asi čtrnáct tisíc žáků a žákyň.Pracovníci a dobrovolníci organizace spolupracují a navštěvují školy a v co nejranější fázi seznamují žáky s možnostmi nastoupit na vysokou školu, informují je, jaké jsou základní předpoklady pro studium. Spolupracují také s učiteli a seznamují je s možnostmi stipendií. Organizovaná podpora studentů z neprivilegovaných rodin nekončí jejich nástupem na vysokou školou. Podpora se týká celého období studia, ale organizace má také programy pro absolventy vysokých škol první generace, kterým pomáhá najít uplatnění na trhu práce. Nabízejí se různé workshopy a webináře. Zprostředkovávají kontakty. V České republice podobná celostátní organizace neexistuje. Její tu práce však chybí. Vzdělání je důležitou součástí lidského života a je předpokladem pro rozvoj osobnosti a také pro dosažení vyšší kvality života. Rovnější přístup ke vzdělání bourá sociální rozdíly a pomáhá společnosti stát se spravedlivější. Text vychází ve spolupráci s Friedrich-Ebert-Stiftung. Navazuje na workshop Efektivní poradentsví = efektivní vysoké školy ze dne 24. listopadu 2020.",
  "datum": "Domov → Komentář3. ledna 2021 v 11.30"
},
{
  "url": "https://denikreferendum.cz/clanek/32133-vyber-knih-ktere-inspirativne-promysleji-reseni-klimaticke-krize",
  "name": "Výběr knih, které inspirativně promýšlejí řešení klimatické krize",
  "perex": "Klimatický redaktor Radek Kubala vybírá šest letošních knih, které stojí za to si přečíst při promýšlení řešení klimatické krize. Tři knihy vyšly v českém překladu, tři jsou zatím dostupné jen v anglickém originále.",
  "text": "↗\nZákladní knihu Kate Raworthové můžeme od letoška číst i česky. Foto Stephan Röhl, Flickr\nV letošním roce se sešlo hned několik provázaných krizí. Zdravotní způsobená pandemií nemoci covid-19, sociální provázená ekonomickou krizí i rostoucí nerovností mezi bohatými a chudými, jak mezi zeměmi, tak v jejich rámci, a klimatická, která může rozvrátit celoplanetární ekosystém. V přelomových časech nic není důležité jako přemýšlení o tom, jak všechny tři problémy překonat. Proto nabízíme čtenářů šest nejinspirativnějších knih letošního roku pro řešení současných krizí dle výběru klimatické rubriky DR.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nDo výběru záměrně nezahrnujeme knížky, které se snaží popisovat projevy krize. Popisů problému, ve kterém se nacházíme, máme poměrně hodně. Namísto toho se ve výběru sešly knihy, které analyzují hlubší příčiny současné krize a snaží se hledat řešení. Tři z nich vyšly už v předchozích letech anglicky, ale teprve letos si je můžete přečíst v překladu do češtiny. Zbylé tři pak vyšly v letošním roce a jsou k sehnání a přečtení zatím pouze v anglickém jazyce; a v některých případech v překladech do jazyků dalších.1. Bruno Latour — Zpátky na zemNakladatelství Neklid letos přeložilo jednu z nejnovějších knih francouzského sociologa a jednoho ze zakladatelů teorie sítí aktérů Bruno Latoura, ve které se snaží hledat nový způsob, jak se orientovat v novém klimatickém režimu. V době dynamicky se proměňující planety hledá Latour politiku a jednání, která bude ukotvená v lokálním kontextu, ale zároveň bude otevřená světu.Francouzský sociolog odmítá zpátečnické uzavírání se před nástrahami okolního světa, stejně jako globalizaci propagující rychlé přemísťování lidí i zboží po celé planetě. Jedna cesta totiž vede k šovinistickému násilí a druhá ke zničení planety. Novou klimatickou politiku bychom měli hledat ve sporu s globální elitou, která s námi odmítá sdílet společný svět. Podle Latoura musíme najít boční cestu — ani vpřed, ani zpátky — a po ní přistaneme na planetě Zemi: staneme se pozemšťany.2. Kate Raworthová — Ekonomie koblihyPřímější a konkrétnější cestu, jak obstát v době souběhu několika krizí, ukazuje knížka Kate Raworthové Ekonomie koblihy. Ta vyšla už před třemi lety (v DR jsme přinesli před časem stručné představení její koncepce), avšak až letos je k dostání i česky díky překladu družstevního nakladatelství IDEA. Raworthová v knížce nabízí nový koncept, jak přemýšlet nad ekonomií v jednadvacátém století.Společnost by měla fungovat jako koblížek či věneček s dírou uprostřed (v anglosaském prostředí známý jako „donut“). Venkovní okraj představuje ekologické limity planety, které nutně musíme dodržet v zájmu našeho přežití. Vnitřní okraj je pak nezbytné sociální minimum, pod které nesmí nikdo klesnout.V zatuchlém prostředí českého ekonomického myšlení, které definují neoliberálové typu Lukáše Kovandy, může Ekonomie koblihy způsobit doslova třesk. A to nejen z toho důvodu, že pro koblihu u nás otevřel prostor jistý Andrej Babiš, jehož firma — k snad jen dočasně — převzala řízení státu.3. Raj Patel, Jason W. Moore — Dějiny světa na příkladu sedmi laciných věcíVezměte si jeden současný výrobek, třeba kuřecí nugetky, a zkuste dopodrobna promyslet jeho způsob vzniku a historii. Právě takto postupuje knížka aktivisty a novináře Raje Patela a environmentálního historika Jasona Moora Dějiny světa na příkladu sedmi laciných věcí, která vyšla letos v překladu v nakladatelství Neklid.Patel a Moore v ní na historických příkladech dokazují, že do současné ekologické krize nás přivedlo myšlení provázející moderní obchod a ustavování volného trhu, který učinil velmi lacinými sedm základních věcí potřebných k našemu současnému životu — přírodu, peníze, práci, péči, potraviny, energii a životy. Knížka je protkaná mnoha jednoduchými příklady, které mechanismus fungování současného kapitalismu dopodrobna vysvětlují. Na konci knihy pak oba autoři hledají řešení, jak se prohloubení krize vyhnout.4. Jason Hickel — Less is more: how degrowth will save the world Všichni známe rčení, že méně je někdy více. Právě na této premise je založená i kniha ekonoma a antropologa Jasona Hickela Less is more, how degrowth will save the world, která vyšla letos v létě. Autor v ní detailně propojuje fungování současného systému se závislostí na ekonomickém růstu měřeném čistě jen pomocí HDP. Popisuje také, proč neustálá nutnost kapitalismu expandovat vede k ničení ekosystémů, ale také zhoršuje pozici pracujících při jejich boji o sociální a pracovní práva.Hickel na přesných příkladech vyvrací také vizi zeleného růstu a tezi o takzvaném decouplingu, tedy odpoutání růstu HDP od využívání materiálních zdrojů. Na těchto troskách pak popisuje představu nového lepšího světa, ve kterém je nejdůležitější plný a kvalitní život v čistém životním prostředí, s přístupem ke kvalitním veřejným službám a vlastnickými vztahy založenými na sdílení společného světa. Dokládá tak, že svět postavený na nerůstových principech není hrozbou, ale nadějí na lepší život.5. Varshini Prakash, Guido Girgenti — Winning the Green New Deal: Why We Must, How We CanPokud vás nebaví filozofování o lepším světě a hledáte způsob, jak vizi sociálně ekologické transformace prosadit, jistě vám přijde vhod kniha Winning the Green New Deal: Why We Must, How We Can. Kniha Varshini Parkashové a Guida Girgentiho, dvou nejvýraznějších postav amerického hnutí Sunrise movement, nabízí vhled do přemýšlení současného amerického klimatického hnutí, které se snaží definovat vizi sociálně ekologické transformace pro jednadvacáté století. Nezůstávají však pouze u definice, ale promýšlejí také metody, jak takovou vizi prosadit.Nejdůležitější částí knihy je proto třetí kapitola, ve které se autor a autorka zabývají metodami, jak organizovat lidi a Green New Deal politicky prosadit. Právě tato část by měla být povinným čtením pro každého, kdo chce v příštích letech o sociálně ekologickou transformaci usilovat. Do knihy přispěli i autoři a autorky působící v klimatickém hnutí již dlouho, jako například Bill McKibben, David Wallace-Wells nebo Rhiana Gunn-Wrightová.6. Andreas Malm — Corona, Climate, Chronic Emergency: War Communism in the Twenty-First CenturyVýčet šesti nejdůležitějších knih letošního roku by nebyl úplný, kdyby neobsahoval knihu vyjadřující se k pandemii nemoci covid-19. Švédský akademik Andreas Malm, autor knihy Fosilní kapitál důsledně popisující vznik kapitalismu a jeho propojení s uhelným byznysem, vydal koncem roku útlou knížku prohlubující poznání o letošním krizovém roku.Stejně jako jsme psali v Deníku Referendum na začátku letošní pandemie, tak i Malm na základě dat dokládá příčiny vzniku pandemie v destrukci divočiny a odlesňování. Lidé přicházejí do styku častěji s živočichy, kteří jsou navíc v oslabeném přírodním prostředí náchylnější k nemocem, což zvyšuje riziko přenosu patogenů ze zvířat na člověka.V provokativní vizi cesty vpřed pak Andreas Malm volá po tom, abychom se z pandemie poučili a ke klimatické krizi se začali chovat jako k urgentnímu problému, který vyžaduje minimálně stejné úsilí jako boj s nemocí covid-19. Návrat do normálních časů již možný není, podle Malma potřebujeme permanentní stav nouze. Přináší také konkrétní praktické tipy pro klimatické hnutí, jak současného krizového stavu využít k nutné transformaci společnosti.",
  "datum": "-1 → Štěstí z šesti31. prosince 2020 v 9.33"
},
{
  "url": "https://denikreferendum.cz/clanek/32138-misto-novorocniho-projevu-program-pro-ceskou-republiku",
  "name": "Místo novoročního projevu: Program pro Českou republiku",
  "perex": "Autor v obsáhlém eseji analyzuje hlubokou ideovou spřízněnost Babišova současného režimu a předcházejících vlád ODS, která se ve svorné destrukci veřejných financí neprojevila náhodou. České republice chybí silnější program.",
  "text": "↗\nPrapodivná pseudorealistická olejomalba „Československý Epos“ je nedokončená. V jejím středu sedí na vzpínajícím se koni profesor Masaryk, který je ale bez tváře. To jediné, co malíři zvládli, je jeho typická čapka, bradka a knír. Detail jeho pohledu jsme nedokázali zachytit, dost možná se jej bojíme dokončit. V pozadí za hlavním hrdinou je tužkou načrtnuta řada dalších postav, u nichž pořád ještě nevíme, jestli na plátno patří, jaké je jejich místo a jakou jim vlastně přisoudit roli. Dubček, Beneš, Husák, Šverma, Horáková, Olga Havlová… Kresba Bedřich Fritta\n1. leden roku 2021 svádí k bilancování a pohledu do zářivé budoucnosti nového roku. O jedno symbolické zhodnocení jsme už před několika lety přišli, když si jeden lidem zvolený potentát rozhodl hrát na královnu Alžbětu a obtěžovat lidi na Vánoce. Místo něj se pak vyrojilo hned několik dalších pretendentů státnictví. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZe všech projevů je na kilometr daleko cítit ambice být velkým a zároveň je zřejmé, že opakováním krásných floskulí se nevyroste. O čem by ale vlastně měl být takový novoroční projev českého státníka? Má vůbec dnešní „Česko“ nějakou podstatu, nějakou základní ideu, která nás provokuje k přemýšlení, jíž je možné rozvíjet nebo se o ni hádat? 1. leden není jen začátkem nového roku, ale také výročím vzniku České republiky. Výročím neslaveným a vlastně tak trochu zastrčeným. Výročím vzniku státu, s nímž jsme se asi ani po 28 letech nesžili a nesmířili. Stát ČeskůTo by vlastně mohlo být úvodní poznání, totiž že už skoro tři dekády žijeme ve státě, v němž tak úplně žít nechceme, ve státě, který tak nějak vyplynul a jehož zplodila únava a selhání polistopadové politiky. K myšlence Československa měly generace Romů, Moravanů, Slováků, Poláků, Maďarů, Čechů a dalších národů žijících ve společném státě často silné a vesměs pozitivní vzpomínky, dané například obyčejnou životní zkušenost. Čechoslovakismus sám měl také alespoň ve své teorii ambici být hluboce demokratickým, progresivním a spravedlivým společenským uspořádáním. Šlo nenávidět různé politické síly, které se o moc na střeše tří úmoří pokoušely, ale vůči vlastnímu státu byl poměr velké části společnosti vesměs pozitivní. Československo bylo státem idealistickým a jeho ideál byl něčím, co provokovalo polemiky a dokázalo inspirovat.Existuje ale idea státnosti České republiky? Inspiruje někoho naše státnost? Česká republika před několika lety oficiálně deklarovala, že si chce říkat „Česko“ a přihlásila se tak k tomu, že je polovičatým pozůstatkem Česko-Slovenska. Její nosnou ideou je leštěný kýč nostalgie po slavné minulosti, která je chápána nikoli jako svědectví doby, ani jako souhrn lidských osudů nebo právě jako polemika velkých a menších idejí, ale jen jako statická póza. \nSloupek●Jakub Patočka\nCzechie Českům\nNejsilnějším momentem státní ideje České republiky je chvíle dojetím nad svým dojetím z patetického obrazu toho, „jací jsme kdysi bývali“. Jenže v tom tkví ten základní problém: Demokracie není neměnný stav, ani statek, který si lze přivlastnit, ale dynamický proces, který má-li být úspěšný, musí se znovu a znovu ptát „co je demokracie?“ Ruku na srdce, kdy naposledy taková otázka ve veřejném prostoru padla?Podržme se chvíli příměru s malířským plátnem: Prapodivná pseudorealistická olejomalba „Československý Epos“ je nedokončená. V jejím středu sedí na vzpínajícím se koni profesor Masaryk, který je ale bez tváře. To jediné, co malíři zvládli, je jeho typická čapka, bradka a knír. Detail jeho pohledu jsme nedokázali zachytit, dost možná se jej bojíme dokončit. V pozadí za hlavním hrdinou je tužkou načrtnuta řada dalších postav, u nichž pořád ještě nevíme, jestli na plátno patří, jaké je jejich místo a jakou jim vlastně přisoudit roli. Dubček, Beneš, Husák, Šverma, Horáková, Olga Havlová… Nekonečný zástup čeká na své trvalé uzavření do jedné strnulé pózy. Obraz nemá vymalované detaily, ale kompozice je již pevně dána. Problémem historické fresky je její strnulost. Poznat z ní něco nového o současném světě a o tom, jak jej zlepšit, dost dobře nelze. Historická freska se vždy dívá do minulosti. Můžete ji restaurovat, vydat o ní krásný katalog, změnit rámování, nebo ji přestěhovat ze střeleckého salónu do růžového pokoje nebo ji strčit do depozitáře, ale to je asi tak všechno. Právě tím se až doposud zdá být Česká republika v prvé řadě: Depozitářem pro Československý Epos. Nemít srdce — nevadí!Po třech dekádách je čas na změnu, protože žít se v depozitáři nedá. Především ale, svět kolem nás není ze své podstaty depozitářem pro historické fresky ani národa Česků, ani kohokoli jiného. Až dosud jsme byli v naší mělké kotlině tak trochu v globálním závětří, ale s tím je konec. Během roku 2020 jsme byli zkoušeni jako už dlouho ne. V době, kdy tento text píšu, ještě zdaleka není dosčítáno… Ale už teď víme, že pandemie, která na nás ve druhém a třetím kroku udeřila plnou silou, si u nás zatím vyžádala skoro dvanáct tisíc životů lidí, kteří prokazatelně zemřeli na koronavirus. První statistiky úmrtnosti obyvatelstva ukazují, že v podstatě proporčně s množstvím oficiálně prokázaných úmrtí významně přibylo i množství dalších „nadúmrtí“. Je možné, že celková bilance zbytečně zemřelých se za rok 2020 vyšplhá blízko ke dvaceti tisícům lidských životů. Vzhledem k nynějšímu razantnímu nástupu třetí vlny epidemie budeme dost možná rádi, pokud se toto číslo v příštím roce „jen“ zdvojnásobí, pravděpodobně ale bude situace horší.Když se na začátku roku srovnávala pandemie s válečným stavem, mohlo to působit přehnaně, ale nižší desítky tisíc mrtvých dnes již takové srovnání opravňují. Vůbec nejtragičtější je, že počty mrtvých mohly být třeba o jeden řád nižší, kdyby politická reprezentace byla jen trochu kompetentní a nevládla podle věštění z lógru a rad facebookových markeťáků. Jenže, a tady se vracíme k prvním odstavcům mého textu, to, že máme takovou vládu, jakou máme, má své hluboké příčiny, které jsou dány také — a nikoli výlučně — tím, že Česká republika svůj dosavadní smysl existence hledá v mýtech o své slavnější minulosti a sama žádnou velkou ani malou ideou konstituována není. Podstata nebo účel naší politické přítomnosti nám nestojí za zastavení, a tak se naše realita stala banální. Možná, že na světě neexistuje lepší zpřítomnění toho, co Hegel označuje za „provizorní stát“. \nKomentář●Jan Kašpárek\nVláda má teď jediný úkol. Usilovat o rehabilitaci společenské solidarity\nPolitika okamžiku, která záměrně rezignuje na konzistenci nebo jakoukoli ideu a která tak drtivě vyhrála ve volbách roku 2017, je jen vyvrcholením 1. ledna 1993, dne, kdy se stalo něco tak bezvýznamného a prázdného, jako byl vznik České republiky. Tehdy přestala definitivně existovat československá společnost a místo ní se začala formovat společnost Česků, společnost bez velkých idejí i ambicí, společnost kšeftu a kšeftíku. Společnost privatizace a negace veřejných statků a dělení kořisti jako prvního účelu lidského konání. Solidarita, vzájemnost a spravedlnost neměly na růžích ustláno samozřejmě ani v Československu, ale až v éře Česka se tyto pojmy staly svou cynickou negací, protože přestaly být imperativem. V osobě morálně a mentálně omezeného psychopatického velkouzenáře našla společnost Česků své vyvrcholení — a zároveň hledí tváří v tvář svému zániku. Být solidární, podporovat vzájemnou spolupráci, má totiž i svůj zásadní praktický význam, který se odhaluje právě v době krizí, jako je ta dnešní. Spontánní solidarita v podobě nošení improvizovaných roušek a dobrovolné omezení sociálních kontaktů na začátku jara byly nejvýraznějším a možná i nejdůležitějším momentem, který nástup první vlny nemoci dokázal zastavit. Lidé se chovali racionálně, a to znamená v prvé řadě solidárně. Neviditelný a mocný nepřítel, jakým je třeba smrtící virus, se totiž nedá porazit intrikami, silou vůle ani workoholismem několika sebevědomých solitérů, ale pouze kolektivní a solidární akcí celé společnosti. Ta sice nemusí být bezpodmínečně iniciována „zdola“, ale musí mít „zdola“, tedy mezi lidmi, jasnou podporu. Pouze odtud také může jakákoli kolektivní akce, jako je masivní nošení roušek, čerpat svou legitimitu v rámci demokratické společnosti.Když bylo to nejdůležitější pro zpomalení, a tedy i kontrolu první vlny epidemie uděláno, chopili se vesla opět solitéři — psychopati, jimž je idea sounáležitosti k druhému člověku tak bytostně cizí. Babiš si přivlastnil management epidemie, jakoukoli ideu vzájemnosti všem naprosto znechutil a zdiskreditoval, záměrně v létě bránil kompetentním odborníkům podniknout ta nejprostší a téměř bezbolestná protiepidemická opatření a dovedl nás tak na práh skutečné studené koronavirové občanské války. Nemít prachy — vadí!Nemít ideje — ty velké i ty menší — nás doteď zase až tak moc nestálo. To se ale s desítkami tisíc mrtvých mění. S novým rokem se dostáváme do situace, v níž nynější systém České republiky, aktuálně vedený cynickými nemehly, začíná narážet na své limity a v roce 2022 bude čelit hluboké krizi, která jej může roztrhnout a zničit. Prvním důvodem tohoto stavu je pandemie, která aktuálně hrozí rozvratem chronicky podfinancovaného a desetiletí personálně oslabeného zdravotnictví, jedné z nejdůležitějších částí infrastruktury každé společnosti, stejně jako desetitisíců a statisíců lidských osudů. Druhé a neméně vážné ohrožení našeho politického systému si dokonce připravili nynější vládci zcela ve vlastní režii, když rukou vládní i opoziční schválili absurdní snížení daní. V době bezprecedentní krize, kdy musí erární peníze hasit náhlé potřeby zdravotnického systému, hořící ekonomiku a připravovat se na sociální podporu a pomoc možná stovkám tisíc lidí, kteří mohou velmi rychle přijít o práci, nenapadlo naše papaláše nic lepšího než udělat do státního rozpočtu zásek za bratru sto miliard. Ty peníze budou chybět. Ve volebním roce 2021 si nikdo velké škrty v rozpočtu nedovolí, ostatně státní rozpočet je již schválen. V roce 2022 budou veřejné finance ve stavu úplného rozvratu. Z talíře globálního kapitalismu nám kvůli extrémnímu nárůstu dluhu a možná i globální recesi nikdo další levné peníze nedá. Dosavadní podoba existence České republiky bude nadále neudržitelná.Co činitZa všechny krize, politickou, ekonomickou i hygienickou, nese rozhodující nebo absolutní podíl nynější politická moc. Babiš daňovým trikem přidá měsíčně pár stovek svým potenciálním voličům (a ODS pár tisícikorun zase těm svým) a pokusí se vyhrát volby. Pokud to nevyjde, zavaří alespoň příští vládě neřešitelný fiskální problém, který se záhy stane spolu s recesí po konci pandemie i hlubokou sociální krizí. Buď jak buď, vláda, která se po podzimních volbách chopí moci, bude přebírat zemi v situaci kolapsu ekonomiky, sociálního státu a dost možná i základních systémů veřejné infrastruktury, jako je třeba zdravotnictví nebo školství. V situaci, kdy za sebou budeme mít třetí — nedej bože čtvrtou — vlnu epidemie, desetitisíce zbytečně mrtvých, v situaci obrovské celospolečenské únavy a zloby. Jak hluboká nakonec celá krize bude, je samozřejmě téměř nemožné předvídat, ale že se možnosti jejího řešení v rámci standardních demokratických procesů vymezených aktuálními politickými změnami pomalu ztenčují už dnes, je více než zřejmé.Jinak řečeno, souhrou systémových a politických chyb a selhání si dnešní sněmovna odhlasovala, že do roka a do dne bude v této zemi situace zralá na skutečnou revoluci. Právě to zdědí nová vláda: společnost napjatou k prasknutí. Řešením takové situace může být v zásadě trojí:A. Otevřená represe Byla by spojená s trvalým potlačením občanských svobod, ovládnutím médií a celkovou „orbanizací“ země. Vlastně by šlo o neformální transfer slabé zastupitelské demokracie k otevřené oligarchii. Zájmy korporací budou ochráněny, nastane masivní privatizace veřejného sektoru, zavedení spoluúčasti ve zdravotnictví, školného, možná zvýšení spotřebních daní a tak k růstu životních nákladů. Pokud se to náhodou nestane do voleb, transformují se v prvním kroku veřejnoprávní média na média státní. Následně nastane omezení moci parlamentu, možná i nějaká forma ústavního zákona umožňujícího nějakou formu exekutivních dekretů.Autoritářské a totalitní režimy jsou výrazem hluboké a patologické krize společnosti, jsou jejím vyvrcholením a výrazem krajní roztříštěnosti. Autoritářský nebo totalitní režim samozřejmě nepřináší řešení problémů společnosti. Žádný totalitní režim v historii ostatně nedokázal skutečně překonat své vlastní výchozí předpoklady a vyřešit krizi, z níž vzešel. Diktatura je tak především symbolickým vyjádřením hlubokého strachu a šoku společnosti z vlastní neschopnosti krize řešit, je výrazem symbolického ztotožnění se s příčinou krize a vlastní slabosti a jakousi šílenou „alergickou reakcí“ na vlastní strnulost a impotenci. Babiš jako symbolický reprezentant impotence naší společnosti by fungoval skvěle, ale celkovým důsledkem jeho vlády by bylo kromě zničení bezpočtu lidských životů prohloubení již nyní začínající celkové stagnace, ze které bychom se vyhrabávali dekády. Babiš samozřejmě nepotřebuje k „orbanizaci“ České republiky získat ve volbách 101 poslanců nebo dokonce ústavní většinu. Obávám se, že ochotných pomocníčků najde i mezi některými dalšími stranami dost. I Když ze sněmovny vypadnou jeho nynější spojenci z řad ČSSD a KSČM, zůstane mu pravděpodobně pořád buď nějaká síla kolem Okamury, nebo ODS, která stála jednak v základu naší morální a státní amnézie, jednak se otevřeně hlásí k autoritářům v Polsku a Maďarsku. A byla to ostatně právě ona, kdo Babišovi pomohla prosadit nynější fiskální destabilizaci státu. B. Politika resuscitacePrvní směr vývoje je reálný, o něco pravděpodobnější se nyní nicméně zdá být varianta, že Babiš ve volbách nezvítězí. Pokud by se podařilo získat silný mandát koalici STAN a Pirátů, a Ivan Bartoš by byl pověřen sestavením vlády, lze očekávat, že základní veřejné instituce budou alespoň v té nejzákladnější rovině uchráněny od ovládnutí zájmy velkého byznysu a z České republiky se nestane policejní stát. Jenže to nestačí.Pořád budeme čelit ekonomické a sociální krizi, jejíž řešení bude do značné míry záležet na „zalepení“ díry v příjmech státního rozpočtu a základní stabilizaci veřejného sektoru. Umím si představit, že Piráti by byli schopni a ochotni navrhnout například zdanění bank a velkých korporací a přesvědčit k podpoře takové politiky i svého koaličního partnera. Jenže i dvojkoalice STAN a Pirátů bude muset sama vládnout v nějaké vládní koalici. Pokud ve sněmovně zůstane jako jediný možný partner konzervativní blok v čele s ODS, je jakékoli zvyšování daní prakticky vyloučeno.I „hodné“ vládě roku 2022 tak nezbude než začít s omezováním veřejných služeb. Možná bude probíhat citlivěji a méně chaoticky. To nic nezmění na tom, že pocit vyloučení a selhání stávajícího politického systému bude ústit v rostoucí nespokojenost a deziluzi stále větší části společnosti. Tu nebude živit jen záplava hoaxů, ale nově i osobní zkušenost z boje o svou existenci a přežití. Taková situace bude zpětně posilovat Babiše a dost možná různé nahnědlé deriváty prostoru kolem Okamury. C. Změnit cestuPokud má naše společnost přečkat přicházející krizi, vyjít z ní posílená, pokud možno jednotná a bez ztráty svobody a rezignace na demokracii, je potřeba provést hluboké změny, které jdou za rámec programu — a často i představivosti — všech současných relevantních politických sil. Již několik let čelíme informační epidemii hoaxů a dezinformací, kterým se politický a mediální mainstream snaží čelit mechanickým ověřováním faktů. Vyvrcholením těchto tragicky neúspěšných snah všech liberálních elfích autistů je patrně oznámení na konci každého Trumpova tweetu o tom, že končící nájemce vily na 1600 Pensylvania Avenue lže. Výsledek? Tři čtvrtiny Trumpových voličů jsou přesvědčeny, že volby byly zmanipulované. Boj s tuzemskými hoaxy o uprchlících, očkování nebo Sorosovi patrně není úspěšnější.Něco je tedy třeba dělat jinak. Voliči Trumpa, Zemana nebo Okamury hlasují tak, jak hlasují ne proto, že neznají správná fakta, ale proto, že ve volbě extrému narušujícího konsensus liberální demokracie spatřují jediný způsob, jak se ozvat a být slyšet. Hra na politiku totiž není hra na poznání fakt, ale na to, jakým způsobem bude ve společnosti uskutečňována politická moc, kdo bude držet příslovečné otěže, kdo bič a kdo skončí s chomoutem na krku. Dokud stála rozzlobená masa v tiché opozici k mediální i politické moci, byla jen němým svědkem tu privatizace veřejných služeb a statků (či přímo jejich rozkradení a zplundrování), tu rozpoutávání absurdních válek a konfliktů. S nějakým ověřováním fakt se státní moc nikdy příliš neobtěžovala, nebo sama rovnou cíleně lhala a manipulovala. A krok za krokem se se tak obrovskému množství svých občanů dokonale odcizila. „Česku“, státu bez zakladatelské ideje, státu programově vystavěném na absenci jakéhokoli idealismu, to samozřejmě může být jedno. Jenže ti odcizení a zahořklí, ti, kteří se politickým systémem cítí podvedení na té nejzákladnější úrovni, a tak mu prostě nevěří už vůbec nic, nezmizeli a za rok jich bude možná ještě o hodně víc. Hloubka a komplikovanost problémů, do nichž se naše společnost noří, si žádá mnohem víc než udržovací demokracii. Naší demokracii je třeba dát smysl a program, se kterým se dokáže rozzlobená většina identifikovat, nebo jej alespoň akceptovat, a přinejmenším tak se systémem navázat smysluplný dialog.„Program státu“ musí být samozřejmě obecný. Na jeho základě a ideových východiscích je pak třeba formulovat konkrétní programy a agendy pro celkovou rekonstrukci a transformaci „Česka“ v novou Českou republiku. Stát, který bude postaven na určité ideji a který bude směřovat k jejímu naplnění, může prostě začít dávat svým občanům smysl a mít tak pro ně nějakou cenu. Bude to rázem zase i jejich stát. Tím, že přijmeme, že stát bude mít svůj „program“ a smysl, se samozřejmě naše aktuální problémy nevyřeší. Ale existuje dobrá šance, že je zase začneme chápat jako naše společné problémy. Což je dobrý výchozí bod pro hledání skutečných řešení. Co by tedy mělo být takovým „státním programem“? Čtenář mi odpustí, ale v tuto chvíli provedu jen to nejhrubší nastínění — a nechám tak prostor pro diskusi. Vlastní názor na téma samozřejmě mám.Co všichni můžeme po státu očekávat a chtít? Mám za to, že lze stanovit tři fundamenty ideje státu: Svobodu, solidaritu a spravedlnost. Zní to banálně? Tak snad jen několik poznámek ke každému pojmu…Stát musí usilovat o realizaci nejen individuální svobody (ať už chápané negativně jako u Hobbse, nebo svobody reflexivní, tedy rozvíjení svobody individua), ale především o svobodu vztahů ve společnosti, od interakce dvou lidí až po vztah jedince k nějaké instituci. Jak ukazuje jistý německý filozof, být svobodný znamená dosahovat ve vztazích, do nichž vstupuji, uznání mě samého jako důstojné lidské bytosti. Solidarita vyplývá právě z takového uznání. Je nutnou podmínkou funkčnosti lidské společnosti. Solidarita není jen naivním humanistickým gestem, ale jak ukazují myšlenkové experimenty teorie her, je solidarita především nejefektivnější strategií přežití, rozvoje a prosperity libovolné skupiny aktérů.\nEsej●Alena Wagnerová\nČeskoslovenské tíhnutí k demokratickému socialismu zůstává naší nejsilnější možností\nSpravedlnost, asi největší bolest „Česka“. Naše společnost je asi v principu demokratická, ale ptát se po spravedlnosti? Myslím, že tu v našem světě vidí stále méně lidí. Spravedlnost znamená třeba také to, že pojmenujeme příčiny našich problémů a nebudeme se o nich bát otevřeně hovořit. Spravedlivá společnost nemůže připustit, aby mělo pětileté dítě statisícové dluhy, ani aby příslušenství dluhů mnohonásobně překračovalo původní jistinu. Není spravedlivé, aby ti největší neplatili skoro žádné daně nebo aby jim bylo dovoleno obcházet zákoník práce. Není spravedlivé, aby elity volaly k sanaci následků válek, které bezdůvodně rozpoutaly ty, kteří je nechtěli, nebo proti nim protestovali. Není spravedlivé zbaběle mlčet před totalitními režimy, které vraždí své kritiky jen kvůli kšeftům zbrojařů…Tady skončím. Svoboda, solidarita, spravedlnost. Nejde o banální pojmy a ne, naše politická praxe je nenaplňuje možná ani z jednotek procenta. Sice o tom nahlas nemluvíme, ale nás všechny to štve. Jakákoli politická síla, která se za rok bude snažit popasovat s dnes zasetými problémy a průšvihy, musí nalézt cesty, jak tyto tři pojmy problematizovat a udělat z nich základní témata společenské diskuse, jak je vetknout do ideje toho, že Česká republika má mít pro všechny své obyvatele smysl.\nV redakčním úvodu je tento text R. Bartošky charakterizován jako \"obsáhlý esej\". K tomu nutno přidat: zřejmě až příliš obsáhlý. Hodit do jednoho hrnce státní ideu, coronavirus a ještě i státní zadlužení, to je už opravdu příliš široký záběr, nežli aby se tím nerozptýlila pozornost čtenáře od ústřední linie.Zůstaňme tedy pouze u oné \"státní ideje\". Zde ovšem už na samotném počátku autor vychází z nesprávných předpokladů. (I když je nutno přiznat, že v českém prostředí je to dost pochopitelné.) On totiž za specificky český problém považuje něco, co je ve skutečnosti naprosto univerzálním, a naprosto fatálním problémem celé současné moderní civilizace.Totiž: tu (masarykovskou) státní ideu nepostrádá nejen současný český stát; ale sotva by bylo možno v současném světě nalézt nějaký stát, který by se mohl takovouto opravdu pozitivní státní ideou vykázat.Když svého času Hutka odešel do exilu v Holandsku, charakterizoval životní obzor jeho obyvatel znovu a znovu jediným slovem: kramářská (respektive hokynářská) mentalita. Zkrátka: holandská společnost už natolik propadla honbě za ryze materiálními statky, že je prakticky nemožné v ní objevit ještě nějaký smysl pro vyšší (kulturní či duchovní) hodnoty. Jenže: kdyby Hutka místo v Holandsku skončil v Belgii, v Rakousku, nebo třeba i ve stále ještě tak obdivovaném Švédsku - byly by jeho závěry nějak podstatně jiné? V kterém státě současného kapitalismu existuje - a panuje - nějaká jiná vůdčí idea, nežli tato mentalita kramářské přízemnosti?...Už vlastně jenom velmoci si udržují nějakou obzvláštní \"státní ideu\" - ale ta vyplývá čistě jenom z jejich vlastní moci. V tomto smyslu je nakonec pozitivním momentem, že tento nacionalismus \"normálních\" států (tedy těch které nejsou velmocemi) postupně odumírá; ale o to víc se pak ukazuje ona naprostá absence nějaké vyšší ideje u těchto států a národů. Zkrátka: Bartoškova první chyba spočívá v tom, že se snaží v omezeném českém rámci uchopit a řešit problém, který je ve skutečnosti obecným problémem současné moderní (\"buržoazní\") civilizace.V českém (respektive obecně: postkomunistickém) prostředí ovšem mnoho věcí funguje stále ještě mnohem hůře nežli ve vyspělých zemích (dřívějšího) Západu; a proto opravdu velice snadno může vzniknout pocit, že to hlavní o co se jedná je dosáhnout té úrovně státní správy kterou se vyznačují tyto země vyspělejší. Ale ještě jednou: ve skutečnosti je to obecný problém, které tyto země stejně tak nejsou schopny vyřešit.Přičemž: v té části kde Bartošek předkládá vlastní návrhy na řešení vlastně zcela správně uvádí obecné ideje respektive mravní instituty: svobodu, solidaritu, spravedlnost. Jenže: v jejich konkrétním řešení nakonec zůstává stát jenom přesně v té abstraktní úrovni, na jaké zůstaly stát i západní demokracie.Především zřetelně se tato diskrepance ukazuje na institutu svobody: na straně jedné Bartošek zcela správně poukazuje na to, že svoboda je něčím více nežli jenom nějakým negativním vymezením; že zde musí být obsažen i prvek pozitivní, totiž prvek reálného vztahu mezi lidskými bytostmi.Jenže: vzápětí Bartošek spolu s Kantem zůstává stát jenom u institutu holého u z n á n í mého protějšku jako svobodné bytosti. To co bylo v době Kanta bezpochyby velkým pokrokem, je dnes už bezmála vyloženým anachronismem. A fakticky projevem konzervatismu.Jestliže svoboda člověka má být skutečnou svobodou - pak tato nemůže být vyčerpána pouze tím že já toho druhého víceméně formálně uznám za taktéž svobodného, mně rovného - nýbrž musí zde být přítomno reálné n a p l n ě n í právě této lidskosti. Není tedy možno otázku svobody řešit bez otázky, c o vlastně je člověk jako takový, co je smyslem a cílem jeho existence. Tuto otázku si však Bartošek vůbec neklade, a proto jeho pojetí svobody zůstává v pouze formální rovině.Solidarita? - Opět vzletné heslo; ale Bartošek zase nijak neřeší otázku, jak obnovit (či vytvořit) skutečně pravou, živoucí solidaritu na půdě buržoazní společnosti; tedy s tou hutkovskou \"kramářskou mentalitou\".A spravedlnost? - Ano, v českých poměrech je míra (sociální) nespravedlnosti zřejmě ještě mnohem vyšší nežli ve státech vyspělého Západu; ale i tady znovu stojí zcela zásadní otázka, jak je možno vážně uvažovat stav sociální spravedlnosti za podmínek kapitalismu, jehož nejvlastnější podstatou je - sociální nerovnost!Závěrem je tedy R. Bartoškovi možno uznat, že nastolil k novému roku závažná témata; ale - to se nedá nic dělat - jeho návrhy na řešení sotva překračují hranice toho, co je možno nalézt v novoročních projevech profesionálních politiků. Celá řada dobrých předsevzetí, ale bez reálného návodu jak jich dosáhnout.To, co zde tvrdí pan Poláček, (tímto ho srdečně v novém roce zdravím), má nespornou logiku, ale přece jen příslušník českého státu je v současném světovém kontextu o dost hůře vybaven, než občan Rakouska, Německa, Švédska... Člověku, který jde do třicetistupňového mrazu v kožichu a beranici je přece jen o dost méně zima, než tomu v plátěných kalhotách a saku. Postmoderní Čech mi právě připomíná toho, kdo byl vyhnán na mráz jen v saku a může si za to sám, protože mohl tušit, že venku hodně mrzne a už několikrát tuto chybu udělal.Český moderní národ vznikl z národního obrození jako národ kmenový, ale ta organičnost nebyla definována pozitivně, jako v případě třeba Němců, ale negativně, v opozici vůči germanismu, němectví. Zatímco Němci toto překonali v katarzi po 2. světové válce a stali se občanským národem, dále Rakušané přes to, že si podobnou katarzi jako Němci nedovolili, jen prostě využili nové rakušanství po státní smlouvě, Češi zůstali právě v oné organické a negativně-opoziční definici svého národa z 19. století. Čech je ten, který mluví česky a není Němec.Jistá naděje pro Čechy a jejich státnost hořela do té doby, dokud žila generace, která si pamatovala císaře pána. Tato šance na moderní český (československý) stát de facto skončila v roce 1968. Ale problém byl i v onom idealistickém čechoslovakismu, ten padl definitivně v kocovině po volbách v roce 1992, ani tentokrát si Češi nedovolili onu nutnou katarzi, ale opili se znovu vidinou rychlejšího návratu na Západ paradoxně v experimentu zvaném kupónová privatizace. Něčemu tak kontradiktorickému právě mohou věřit pouze příslušníci národa, jehož podstata sama je kontradiktorická. Jediná naděje je v tom, že současná a budoucí krize postrčí Čechy ke katarzi, kterou využijí k tomu, aby z faktického národního pojetí svého státu udělali skutečně stát občanský, který tu je nedotvořen a naznačen v preambuli ústavy. Jinak než přes výraznou decentralizaci státu, která bude pro všechny občany (stále de iure) korunních zemí Čech, Moravy a Rakouského Slezska, důsledné znovuvybudování funkčních institucí s nějakou alespoň středoevropskou tradicí a uplynutí nejméně dvou generací, to nepůjde. Taktéž zdravím, pane Ungere, opravdu jsme se už delší čas (virtuálně) nesetkali. (Což ovšem souvisí s redukcí mé přítomnosti zde.)Co se týče Vašeho podání kořenů sebeidentity českého národa - v mnohém máte dozajista pravdu, ale podle mého názoru jsou tyto kořeny v současné době už příliš mnohačetné a zároveň jaksi \"rozplizlé\", nežli aby bylo možno je určit jedním jediným faktorem.Čech jako ten \"kdo mluví česky a není Němec\" - toto negativní se vymezování vůči německému živlu se začalo velice relativizovat už po roce 1968, kdy se vztah k Němcům stával postupem času velice ambivalentním: průměrný Čech (nebo Čecháček?) víceméně opovrhoval východoněmeckými \"dederony\", zatímco vůči Němcům z Německa západního pociťoval respekt, obdiv a závist, na základě jejich ekonomické výkonnosti a z toho vyplývajícího blahobytu. Zkrátka, mercedesy to vyhrály nad trabanty. A co se týče národní identity, tak ta by v té době musela daleko spíše mít formuli: \"Kdo mluví česky a není Rus.\" Neboť národní identita se v té době formulovala sice také (přinejmenším v daném smyslu) negativně, ale tentokrát skutečně už ne vůči Němcům jako takovým, nýbrž vůči Rusům, kteří od Němců převzali \"štafetu\" dominantního národa který ohrožuje naši národní suverenitu.Co se samotných Němců týče, ti skutečně po 2. sv. válce prošli (nucenou) katarzí, jakékoli formy imperiálního nacionalismu se staly nepřijatelnými. Do jaké míry se u nich ovšem instalovala \"občanská společnost\" ve skutečně pozitivním smyslu, jakožto prvek národní identity - to bych si ani po dlouhé době v Německu strávené netroufal jednoznačně rozhodnout.To je také otázka, co máme přesně na mysli pojmem \"občanská společnost\". Zda máme na mysli její moment samosprávný, moment ideový, anebo moment materiální.Moment materiální: Němci (západní) jsou ovšem hrdi na svou ekonomickou výkonnost a vyspělost; co se samosprávy týče, pak německý stát je v zásadě vyspělý a solidní. Vztahy mezi jednotlivými zeměmi ovšem naprosto nejsou neproblematické, například stále ještě doutná odvěký konflikt mezi samorostlými Bavory a mezi \"Prušáky\", tedy Severoněmci. A stejně tak otázka federalismu - je sice v zásadě vyřešena, ale to neznamená že by tu nebyly žádné zdroje vzájemných tahanic, ovšem především o peníze.A občanská společnost v ideovém smyslu? Ano, zdá se že Němci skutečně pociťují určitou hrdost při zpěvu své hymny \"Einigkeit und Recht und Freiheit\" (Jednota a právo a svoboda); ale někdy mám spíše pocit, že pravým zdrojem jejich \"ideové\" národní hrdosti je jejich fotbalový tým.Což ovšem platí všeobecně, a souvisí to s tím co jsem napsal minule: materiální občanská společnost (a to ani na Západě) nedokáže generovat žádné vyšší ideje; a jinak je tu k nalezení jenom velice málo, co by takovéto ideje mohlo poskytnout. To opravdu není problém jenom národa českého. Jinak řečeno: chybí (obecně) základna pro skutečně pozitivní vymezení své vlastní národní identity.Co se pak možností pozitivního vymezení se českého národa týče: ano, máte plnou pravdu, že fakticky poslední takovouto možností byl rok osmašedesátý. Kdy - tehdy ještě \"Čechoslováci\" - mohli mít určitou možnost vytvořit si vlastní identitu jakožto pionýři snah o spojení socialismu s demokracií. Násilné přervání tohoto projektu bylo pro (české) národní sebevědomí skutečně jako rána do vazu; od té doby nastala dlouhá fáze pouze negativního vymezování se, jak proti ruskému elementu tak proti domácímu quislingovskému režimu.Teoreticky byla šance ještě v roce devětaosmdesátém se na tuto ideu z roku osmašedesátého rozpomenout; ne-li v ekonomické, tak přinejmenším v ideové rovině. Jenže tehdejší političtí lídři (a to s Havlem v čele) vyhlásili místo programu národní svébytnosti program otrockého přejímání západních vzorů. A kdo se pouze slepě opičí po někom jiném, ten sotva může být schopen vytvářet si nějakou pozitivní vlastní identitu. To platí v rovině osobní stejně jako v rovině celonárodní.Takže současný stav je skutečně takový, že pro český národ by sotva bylo možno nalézat zdroje opravdu pozitivní národní identity. To co zbývá je víceméně přízemní existence ve sféře oné čistě materiální občanské společnosti: to jest zdroje své \"hrdosti\" nalézat v produkci a konzumu.",
  "datum": "Domov → Esej2. ledna 2021 v 9.38"
},
{
  "url": "https://denikreferendum.cz/clanek/32057-zapise-se-premier-jako-skutecny-majitel-velkopodniku",
  "name": "Zapíše se premiér jako skutečný majitel velkopodniku?",
  "perex": "Sněmovna zamezila další snaze přizpůsobit legislativu obchodním zájmům Andreje Babiše. To však nic nemění na tom, že situace je pro Babiše a jeho Agrofert nadále dobře schůdná.",
  "text": "↗\nVýjimka zvýhodňující všechny majitele svěřenských fondů (§ 5 odstavec 4) ze zákona nakonec zmizela. Jenže v současné podobě dává návrh všem zapsaným entitám na to, aby uvedly své dřívější neveřejné zápisy do souladu s novým zákonem, šest měsíců. Společnosti z holdingu Agrofert se tak mohou po dobu tohoto půl roku tvářit, že původní zápisy v evidenci jsou v pořádku. Foto WmC\nVe Sněmovně se v polovině listopadu odehrála bitva o podobu zákona o evidenci skutečných majitelů. Jde sice o komplexní právní úpravu čítající přes 60 paragrafů, ale největší pozornost poutal jeden téměř nicneříkající odstavec. Zrovna ten by podle nás v Transparency International mohl výrazně zvýhodnit premiéra Andreje Babiše (ANO) v jeho kauze obrovského střetu zájmů. Na jednu stranu je škoda, že se u takto přínosné normy zúžila pozornost pouze na jediný dílčí aspekt, ale bez toho by zřejmě o zákonu ani veřejnost vůbec neslyšela, protože jde o normu velice vzdálenou běžným starostem voliče. \nNikdy jsme se nebáli konfrontovat ty nejmocnější. Bez vás jsme ale zranitelní. Svou podporou určujete naši sílu!\n♥︎ Daruji\n×\nSnaha podezřelým odstavcem zvýhodnit společnosti v holdingu Agrofert však byla tak neohrabaná, že to veřejnost zaujalo jako učebnicová ukázka tzv. ovládnutí státu (state capture), neboli toho, jak politici usilující o změny zákonů takovým způsobem, aby to vyhovovalo jejich soukromým zájmům.Boj o jednu větuProblematické ustanovení se pokoušely odstranit dvě skupiny poslanců. Lidovecký pozměňovací návrh odstavec jednoduše škrtal, druhý návrh poslanců Starostů, Pirátů, a předsedy Lidovců výjimku obracel ve výslovně opačné pravidlo. Sněmovna nakonec odsouhlasila vypuštění sporného ustanovení. K tomu přispěla také předem deklarovaná podpora ČSSD s pravdivým argumentem, že se jedná o čistší řešení z hlediska legislativní techniky.Výjimka zvýhodňující všechny majitele svěřenských fondů tak ze zákona nadobro zmizela. Ministryně spravedlnosti Benešová (nestr. za ANO) se vyjádřila, že nesmyslná aktivita protikorupčních organizací, usilujících o odstranění výjimky, stejně nic neznamená, protože se ke stejným závěrům dojde výkladem. Paní Benešová jako právnička určitě ví, že to není pravda, a její vyjádření působí spíše jako nepsaný pokyn úředníkům ministerstva, aby přesně takový nesmyslný výklad zastávali. V Babišově exekutivě by to nebylo poprvé, podivnými výklady zákona o střetu zájmů se blýskl například státní tajemník Ministerstva zemědělství.\nProblematický odstavec zákona o evidenci skutečných majitelů\n(1) Platí, že každá osoba ve vrcholném vedení korporace je jejím skutečným majitelem, a) nelze-li žádného skutečného majitele určit ani při vynaložení veškerého úsilí, které lze po evidující osobě rozumně požadovat, nebob) je-li osobou s koncovým vlivem v korporaci právnická osoba, která nemá skutečného majitele podle § 7.(2) Je-li osobou s koncovým vlivem v korporaci právnická osoba, která nemá skutečného majitele podle § 7, a zároveň je koncovým příjemcem korporace jiná osoba, platí, že skutečnými majiteli korporace jsou každá osoba ve vrcholném vedení této korporace a každá fyzická osoba, která je jejím koncovým příjemcem.(3) Je-li osobou s koncovým vlivem právnická osoba, jejíž skutečný majitel je určen podle odstavce 1 nebo 2, platí, že každá osoba v jejím vrcholném vedení je také skutečným majitelem všech korporací v jí podřízené struktuře vztahů.(4) Při určení skutečného majitele korporace, jejíž podíl je spravován v právním uspořádání, se použijí ustanovení o skutečném majiteli korporace.\nVeřejnou evidenci skutečných majitelů však nepovede Ministerstvo spravedlnosti, nýbrž rejstříkové soudy. Soudy mohou také zapsané údaje uvádět na pravou míru, a neměly by proto mít problém účelové výklady ministerstva prohlédnout. Tak proč by se mělo ministerstvo namáhat? Může to souviset se snahou ochránit manažery holdingu Agrofert, kteří budou moci tvrdit, že neuvedli premiéra jako skutečného majitele v dobré víře ve výklad ministerstva. Toto může mít význam pro případné trestněprávní posouzení jednání manažerů, kteří by mohli vědomým neuvedením pravdivého skutečného majitele spáchat například dotační podvod. Bude dříve premiér v evidenci nebo v důchodu?Zachová-li Andrej Babiš současnou strukturu svého podnikání, není pochyb o tom, že jednou bude uveden jako skutečný majitel všech svých společností. Otázkou je, jak rychle k tomu dojde. Návrh zákona je nyní v Senátu a lhůta pro projednání končí na Štědrý den. V případě změn návrhu by se jím opět zabývala Sněmovna a nakonec připojí podpis prezident. K tomu by zřejmě mohlo dojít v lednu příštího roku. Zákon nabyde účinnosti začátkem čtvrtého měsíce od vyhlášení, tedy pravděpodobně 1. května 2021. Jenže v současné podobě dává návrh všem zapsaným entitám na to, aby uvedly své dřívější neveřejné zápisy do souladu s novým zákonem, šest měsíců. Společnosti z holdingu Agrofert se tak mohou po dobu tohoto půl roku tvářit, že původní zápisy v evidenci jsou v pořádku. Pokud by tuto „dobu na přípravu“ senátoři ještě nezkrátili, může Andrej Babiš s uvedením svého jména v evidenci počkat až do okamžiku po řádných sněmovních volbách v říjnu 2021. Pokud by ani po uplynutí lhůty Andrej Babiš nebyl uveden jako skutečný majitel společností v holdingu Agrofert, mohou rejstříkové soudy z moci úřední zahájit řízení o nesrovnalosti a nepravdivý údaj nahradit. Toto řízení by bylo vedeno s každou zapsanou společností zvlášť u všech sedmi rejstříkových soudů příslušných podle adresy sídla. Přibližně za rok by tedy mohlo probíhat dokonce až několik stovek rejstříkových soudních řízení, které by pozici premiéra v jeho společnostech přezkoumávaly. Proč je evidence důležitá? Prakticky je evidence při prevenci střetu zájmů důležitá například v tom, že běžný úředník rozhodující o desítkách dotací, zakázek nebo pobídek nemá kapacitu ani odbornost, aby zkoumal akcionářské vazby složitých konglomerátů. Úřady by proto měly mít k dispozici seznam veřejných funkcionářů a u každého žadatele o dotaci jednoduchý údaj jména skutečného majitele. Jakmile se v kolonce skutečného majitele objeví jméno člena vlády nebo třeba hejtmana, má se úředníkovi rozsvítit červené světýlko, že je žádost třeba pečlivě posoudit a případně kvůli střetu zájmů odmítnout.Celý koncept evidence skutečných majitelů ale vznikl za jiným účelem než bojovat s Andrejem Babišem. Tím účelem je především boj proti praní špinavých peněz a organizovanému zločinu. Při psaní evropské směrnice i zákona je třeba představit si mafiána nebo teroristu, který přes několik propletených společností financuje nezákonné aktivity. Pekárny a masny Agrofertu téměř jistě nefinancují radikální islamisty. Jenže svěřenské fondy Andreje Babiše vznikaly v době jeho působení na ministerstvu financí, které právě tehdy řešilo rozkrývání majetkových struktur zločineckých skupin v oblasti hazardu. Tyto skupiny si pro skrývání toku peněz oblíbily právě svěřenské fondy. A tím možná tvůrce nejznámějších českých svěřenských fondů, premiéra Babiše, nepřímo inspirovaly.",
  "datum": "Domov → Komentář9. prosince 2020 v 15.16"
},
{
  "url": "https://denikreferendum.cz/clanek/32055-jednoznacny-vzkaz-uhelne-komise-klimatickemu-hnuti-vratte-se-silnejsi",
  "name": "Jednoznačný vzkaz Uhelné komise klimatickému hnutí: vraťte se silnější",
  "perex": "Přes nesporné pokroky, kterých klimatické hnutí dosáhlo v posledních letech, výsledek Uhelné komise ukazuje, že moc nadále třímá uhelná lobby. Chce-li to klimatické hnutí změnit, musí být tvořivější a účinnější ve svých metodách.",
  "text": "↗\nRozhodnutí odložit konec uhelného průmyslu, hlavního klimatického zabijáka u nás, o celých osmnáct let, ukazuje, jak moc je vládnoucí politická a ekonomická elita svým myšlením mimo realitu. Foto Petr Racek\nVýsledek české Uhelné komise, která minulý pátek doporučila ukončit těžbu a spalování uhlí v České republice až v roce 2038, je dokonalým příkladem toho, jak fatálně český stát selhává tváří v tvář výzvám, které určí podobu naší budoucnosti. Rozhodnutí odložit konec uhelného průmyslu, hlavního klimatického zabijáka u nás, o celých osmnáct let, ukazuje, jak moc je vládnoucí politická a ekonomická elita svým myšlením mimo realitu.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nMimo realitu klimatickou, protože snížení emisí potřebné pro obrat v přehřívání planety pod kritickou hranicí jednoho a půl stupně by vyžadovalo konec uhlí už do roku 2030. Mimo realitu ekonomickou, protože uhelný průmysl může díky zpoplatnění emisí zkrachovat mnohem dříve a bude-li se tak dít neplánovaně a živelně, nevyhneme se negativním dopadům na pracující a regiony. Ale také mimo realitu energetickou, protože podmínění konce uhlí pomalou výstavbou předražených jaderných bloků — místo úspor energie a stále levnějších obnovitelných zdrojů — nedává pražádný smysl.Právem můžeme být proto zklamaní i naštvaní. Překvapení nebo rezignovaní bychom ale být neměli. Výsledek reflektuje rozložení sil, které bylo známo předem: stát obsadil komisi bezpečnou většinou zástupců uhelného průmyslu a na něj napojených politiků, a právě ta v pátek komisi „diktátorsky zválcovala“. Bylo to úplně stejné, jako by stát nechal o zákazu kouření v restauracích rozhodovat lobbisty tabákových firem. A podle toho to také dopadlo.Projevilo se, že klimatické hnutí — pestrá plejáda lidí, kteří se v posledních letech rozhodli aktivně začít stavět na odpor sebevražednému jednání politického a ekonomického establishmentu — dosud nemá ve společnosti převahu, kterou by potřebovalo, aby kroky nezbytné k zachování civilizovaného života prosadilo. Nyní nás čeká debata o tom, jak se posunout dál. Zde k ní nabízíme několik úvodních poznámek, z nichž dvě se týkají dosavadních úspěchů a tři strategie do budoucna.Porozumět logice moci a nutit ji k ústupkůmTraduje se, že Franklin D. Roosevelt jako prezident Spojených států při jednom ze setkání s aktivisty za práva černochů prohlásil — „Rozumím vašim požadavkům a chápu je. Teď běžte a donuťte mě to udělat.“ Zmíněný citát dobře ilustruje, jak ve skutečnosti funguje logika moci — a společenské změny.Často máme tendenci vnímat společnost jako pyramidu, z jejíhož vrcholu lidé v rozhodovacích pozicích určují podobu světa. Ve skutečnosti pyramida funguje do velké míry naopak. My všichni dáváme svým každodenním jednáním legitimitu existujícím společenským strukturám, které by bez našeho souhlasu a spolupráce nemohly pokračovat ani den. Lidé mají větší moc, než si uvědomují.Právě tehdy, když začnou tuto poslušnost a spolupráci svým jednáním od hlasování ve volbách po občanskou neposlušnost hromadně odpírat a legitimitu tak aktivně zpochybní, mohou přijít zásadní změny. K tomu je však nutné nejen získat na svou stranu přízeň většiny veřejnosti a formulovat její společný zájem, ale především zorganizovat hromadnou kolektivní sílu, která je schopná se za tento společný zájem postavit a účinně jej prosazovat.Klimatické hnutí v české společnosti dokázalo vytvořit jádro takové síly a z této pozice zásadně pohnout veřejným míněním. S jeho požadavky dnes podle průzkumů sympatizuje většina společnosti, která si zároveň uvědomuje rizika spojená s klimatickou krizí. Studenty vedené protesty daly novou sílu dlouholeté politické práci ekologických organizací a vyvolaly na straně vládnoucí garnitury typickou reakci: snahu o uklidnění narůstající nespokojenosti polovičatým řešením.Nepřistupovat na falešná řešení a udržet jednotuPrávě tak: jako falešnou vějičku nabízenou, aby se „hnutí nažralo a uhelný průmysl zůstal celý“, je potřeba vnímat právě Uhelnou komisi, kterou v reakci na studentské stávky vláda vytvořila. To, že klimatické hnutí na tento špek neskočilo, nenechalo se nabízeným polovičatým kompromisem rozdělit na „umírněnou“ a „radikální“ část a zachovalo si jednotu a sebevědomí, je dobrý výsledek.Odmítat falešná řešení — další snahy o předčasné kompromisy stejně jako špinavé technologické náhrady v podobě fosilního plynu či jádra — bude muset dál. Především ale potřebuje využít svůj dosavadní postup jako odrazový můstek, ze kterého může dál budovat organizovaný tlak na skutečně rychlý konec uhlí a dalších fosilních paliv, spravedlivou transformaci pro regiony a pracující. Právě ti budou útlumem špinavého průmyslu postižení, a právě s nimi je třeba prosazovat změnu kurzu ke komplexní proměně společnosti tak, aby se stala skutečně demokratickou, ekologicky udržitelnou a sociálně spravedlivou. Je přitom zřejmé, že dosavadní strategie naráží na své limity. Jasné meze má nejen lobbistická práce přímo v politických strukturách, zosobněná v zástupcích ekologických organizací přímo v uhelné komisi, ale i mobilizační aktivity radikálnějších skupin, představované tu více tu méně početnými demonstracemi, okupacemi a blokádami. Jejich kombinace, rozvíjená úspěšně v posledních letech, je jednoznačně krokem vpřed. Pokud chce ale klimatické hnutí jít do příštích konfrontací s mocí silnější, potřebuje zřejmě ještě víc. Konkrétně je třeba posílit schopnost formulovat sdílený zájem a předkládat uvěřitelný příběh o udržitelné a spravedlivé společnosti, organizovat lidi a skupiny, které dosud s cíli klimatického hnutí sympatizují jen pasivně, a nakonec také zapojovat protestní aktivity do širšího strategického uvažování.Formulovat sdílený zájem a vizi lepší společnostiKlimatické hnutí v minulých letech budovalo svou pozici zejména v upozorňování na závažnost krize a opozici vůči současné destruktivní politice. Bilo na poplach a varovalo před důsledky nečinnosti. Vystupovalo proti těžbě a spalování uhlí, proti postoji české vlády k evropským klimatickým cílům, či proti nesmyslným projektům, jako je kanál Dunaj-Odra-Labe. Tento postup měl své úspěchy — získávání širší většiny se ale neobejde bez formulace vize realistického a žádoucího řešení, založeného na sdílených zájmech a hodnotách.Další strategické úvahy by proto měly začínat odpovědí na otázku, jak konkrétně řešení klimatické krize ovlivní život velké většiny lidí. Je potřeba odpovědět na — po desetiletích rozpočtových škrtů a narůstajících nerovností pochopitelnou — obavu, že řešení ekologické krize se bude prosazovat na úkor ohrožených nižších a středních vrstev. Naopak je třeba „proplétat“ rychlou transformaci infrastruktury s požadavky na zajištění důstojného života všem — po vzoru stále populárnějších programů pro komplexní ekologickou a sociální transformaci jako je Green New Deal ve Spojených státech či v Evropě, německý Klimatický plán zdola či manifest Leap v Kanadě.I my potřebujeme v kontextu České republiky formulovat sociálně-ekologickou politiku, která povede nejen ke snížení emisí skleníkových plynů, ale zároveň k řešení dlouhotrvajících sociálních křivd a „slepých skvrn“ české demokracie. Politiku, která všem zajistí nejen čistý vzduch a zdravé potraviny, ale i více volného času, kvalitní a dobře placenou práci či dostupné bydlení. Potřebujeme vymanit ekonomiku z područí velkých korporací, a to ve prospěch malých firem, družstev a obcí. Namísto tlaku na výrobu a zisk musí víc prostoru dostat péče — o ostatní lidi i životní prostředí.Je klíčové si uvědomit, že taková změna není možná bez změny v mocenských a majetkových poměrech — a snaha o ni je tak také součástí souboje o demokracii, ohrožovanou u nás i jinde stále bezohlednější mocí velkých peněz, korporací a oligarchů. Právě mezi těmi, kteří na tuto základní dynamiku doplácejí a musí jí vzdorovat — v práci, v sousedstvích, v každodenním životě — je třeba hledat spojence.Organizovat lidi a hledat nová spojenectvíJakkoliv silná vize nebude k ničemu, pokud se za ni nebude stavět řádově větší množství lidí, než je dnes klimatické hnutí schopné mobilizovat — a to nikoliv pouze v pozici pasivních podporovatelů, nýbrž tím či oním způsobem organizovaně a aktivně. Hnutí, které chce uspět, musí věnovat velkou část své práce právě snaze o aktivizaci takových „pasivních spojenců“, tedy těch lidí a skupin, které s jeho cíli sympatizují, nemají ale motivaci či nevidí žádnou příležitost, jak je podpořit. Klimatické hnutí v české společnosti má navzdory dobrým úmyslům v této práci nepochybně velké rezervy. Tradiční ekologické organizace stále do značné míry spoléhají na model „transakčního aktivismu“, kde většinu práce vykonávají placení profesionálové. Mnohé z novějších, neformálnějších aktivistických skupin zase podléhají do značné míry dynamice subkulturního uzavírání se do sebe. Místo aktivní práce na vyhledávání nových spojenců vytvářejí soudržné, ale početně omezené komunity, skrze které mobilizují relativně úzký okruh lidí k akcím, jež do velké míry jen dále prohlubují již vytvořené vztahy a vazby.Pokud mají být klimatické iniciativy silnější, měly by méně času věnovat budování vztahů uvnitř těchto komunit a přesunout těžiště práce k organizování nových lidí a hledání nových spojenců. Jejich pasivní podporovatelé jsou pasivní z důvodů, které je potřeba pochopit, pojmenovat a změnit. Nelze čekat, až se tito lidé rozmyslí a konečně přijdou na schůzku: je třeba snažit se jít aktivně za nimi, potkávat se s nimi „tam kde jsou“, pochopit jejich motivace a zájmy a navázat s nimi lepší vztahy. K „aktivizaci“ je přitom potřeba vytvářet inkluzivní, „nízkoprahové“ příležitosti — a struktury, které jsou nové lidi schopné přijmout a integrovat. Stejně jako mohou profesionální organizace doplácet na to, že lidem nedávají o moc větší příležitosti k účasti než zaslání příspěvku na činnost, doplácejí participativnější „hnutí zdola“ na příliš časově náročné formy organizování, stejně jako na příliš neformální struktury, v nichž je těžké se zorientovat, převzít iniciativu. Je potřeba vytvářet příležitosti, jak se mohou zapojit a demokraticky směřování organizací spoluurčovat i lidé, kteří mají čas třeba jen hodinu denně — a nechtějí je trávit na dlouhých schůzích.Tvořit realistickou strategii a promyslet vztah k politiceAni silná vize, ani dobře zorganizované hnutí se však neobejde bez realistické strategie, jak své cíle prosazovat. Je třeba si uvědomit, že lidé se do politické práce aktivně nezapojují nejčastěji ani ne tak proto, že by nechtěli nic měnit, ale protože nevěří tomu, že by jejich angažovanost mohla ke změně nějak přispět a nevidí uvěřitelnou cestu, jak by se to mělo stát. „Aktivisté“, včetně těch klimatických, často věnují příliš mnoho pozornosti přesvědčování lidí o správnosti svých cílů. Mnohdy se tak ale vlamují do otevřených dveří: s cíli lidé souhlasí, co chtějí slyšet, je přesvědčivá cesta, jak jich dosáhnout. Chcete-li někoho motivovat, aby obětoval svůj čas a pohodlí, musíte mu umět dát dobrou odpověď na otázku: a k čemu to bude? Jaký je plán, jak ve společnosti získat většinu pro prosazení transformace ekonomiky ve společném zájmu? Jak k němu přispívají dílčí aktivity? Jak do něj zapadají jednotlivé kroky a kampaně? Přesně tyto otázky by si klimatické hnutí mělo klást.To znamená mimo jiné znovu promyslet vztah k politice a politické moci. Distanc, který si od ní sociální hnutí chtějí udržet, je pochopitelný. To ale neznamená, že by neměla její dynamiku pečlivě studovat a snažit se do ní účinně intervenovat — aniž by přitom ztratila svou nezávislost. Neadresný, rozptýlený „tlak“ veřejného mínění prostřednictvím protestů a přímých akcí, kombinovaný s tradičními metodami lobbingu, už zřejmě nestačí. Výsledek uhelné komise mimo jiné ukazuje, jak pevně dosud reálnou moc třímá uhelná lobby.Pokud ji má klimatické hnutí této moci zbavit, musí mít dlouhodobější plán zacílený právě na zdroje, z nichž trvající síla uhelného průmyslu vyvěrá. Tak jako ve zmiňovaném „Rooseveltově modelu“ se „poptávka“, demonstrovaná organizovaným tlakem veřejného mínění, musí ve správný čas potkávat s „nabídkou“ — s ochotou kritické většiny držitelů reálné moci na ni odpovědět a prosadit žádané kroky v praxi. Hnutí, které chce uspět, musí mimo jiné uvažovat o tom, jak takovou kritickou většinu vytvořit. A jak s její účinnou podporou politiky k akci donutit — anebo je vyměnit.\nPlán na zničení kapitalismu skrze důraz na ideologii a práci s masami.Ne moc originální, pouze opis západních vzorů, ale i tak -- každý komunista musí být nadšený.(Samozřejmě ne ti naši oficiální, což je stalinistická strana konzervativců dialekticky napojená na kapitál, groteskní parta...)Nicméně podle mnoha zkušeností lze masy získat jen pokud jsou cíle realistické.Volební právo pro ženy byl realistický cíl. Osmi hodinová pracovní doba byl realistický cíl. Sociálně spravedlivá společnost MASKOVANÁ coby beztřídní se ZDÁLA realistická Atd.Vy odmítáte uhlí, odmítáte plyn, a odmítáte jádro (a na něj navázaný vodík). Všechno prý má průmyslová zalidněná země jako ČR zvládnout jen s obnovitelnými zdroji.Zkusili jste ovšem někdy otevřeně říct, jaké množství solárních panelů by bylo k tomuto cíli zapotřebí? Kolik větrníků by bylo třeba vybudovat? Jak rozsáhlá bateriová úložiště by bylo zapotřebí, jaká by byla jejich ekologická stopa a a kolik by stála? Jak by fungovala přenosová síť?Ne.Víte, že by ta čísla byla šílená a neakceptovatelná.Takže jenom na základě své víry (nebo zaslepenosti?) tvrdíte, že to půjde, budoucnost to nějak vyřeší...A lidi to ví.Takže všeliká ideologická mobilizace k velikému hovnu bude...---------------Nic samozřejmě neřeší ani žvanění z opačné strany, třeba žvanění o kapitalistické podstatě přírody jistého JXDhttps://www.forum24.cz/ochranari-prchli-z-uhelne-komise-priroda-je-pravicova-mili-aktiviste/Ten člověk napadá jiné pro nevědomost, přitom je sám blbý jako tágo.Stromy, houby, nejdůležitější přírodní soustavy jsou založeny na solidaritě a spolupráci...---------------S ničím nehneme a klimatická změna nás přejede jako parní válec.Žádná naděje na dohled.:(Tak to Vás lituju, musí být strašné žít bez jakékoliv naděje.Bohužel jsem nebyl obdarován dětmi, to bych si asi hodně zoufal z toho, co je čeká, pane Nusharte.Takhle jenom vím, že na stará kolena zažiju války o zdroje a společenský a (eko)systémový rozvrat, zřejmě v té klidnější a více odolné části světa, s tím se nějak přežívat dá...Já mám, pane Morbicere, pocit (spíš skoro jistotu než pocit), že věci jsou nakonec vždy jinak, než jak to vidíme a předpokládáme. Upínáme své naděje i jejich ztrátu k něčemu, co se pořád mění a co nakonec pomine, takže cítíme beznaděj. \"... otevři dveře. Třeba je tam venku strom, nebo les... třeba je tam tvář... i kdyby tam nic nebylo, jdi a otevři dveře.\"\"... každého dne se něco končí... s nadějí i bez naděje věčně se vracíme domů... každého dne se něco počíná.\"Ale není v současné na informace bohaté době naděje jen zavíráním očí před skutečností, pane Nusharte?Když se seznámíme s demografickým vývojem v Africe, pochopíme trendy a zákonitosti, jaký prostor zbývá pro naději? Že dříve než mladá populace sežere celý kontinent jako kobylky a pak vyrazí do světa, se strhnou války se stovkami milionů mrtvých? To je mi naděje...Že se islám reformuje?Že Čína přestane vybíjet světové oceány?Že se začne vracet divočina do krajiny?Eh, ale máte pravdu, světélka naděje by neměla nikdy zhasnout. Je jisté, že i kdyby zmizeli lidé, život přetrvá a povstane na jakkoliv zdevastované planetě. Je to pouze otázkou času.Osobně věřím, že i když nám Bůh dává svobodu, která může přinést mnoho dobra i Buchenwald, spásu i zatracení, jak víme z příběhu o Evě a Adamovi, přece jen lidstvo nenechá padnout.Energie je jedna z hlavních potřeb inteligentních tvorů. Důkaz https://www.info.cz/eu/co-vypovida-jediny-graf-o-bez-nadeji-zapasu-proti-zmenam-klimatuJá věřím v brzký rozvoj modulární jaderné energetiky a snad i fúzní, který umožní celosvětový přechod na elektromobilitu v dopravě i teplárenství, vodíkové hospodářství založené na elektrolýze poháněné dostatkem jaderné elektřiny, masivní, na energii také náročné odsolování mořské vody apod.Opravdu to moc potřebujeme.Od levné a mocné energetické základny se pak můžeme odpíchnout k ochraně klimatu, moří, k vysoce efektivnímu zemědělství a potravinářství vůbec, k robotické výrobě zboží, masivní recyklaci, již zmíněné dopravě atd. atp. etc.Potřebujeme mnohonásobky ekologicky čisté energie než je dosavadní celková spotřeba (viz výš), potřebujeme mírově využít gigantické síly spoutané v hmotě. Bůh ji tam pro nás připravil...Takže ano, nejsem úplně bez naděje.Jen nerozumím tomu, proč to takhle nevidí většina a proč je tak málo úsilí směřováno k tomuto cíli...\"Není v současné - na informace bohaté době naděje jen zavíráním očí před skutečností?\"Pro mě je, pane Morbicere, naděje vlastně otevřením očí do neznáma - vydání sebe sama neznámému osudu s důvěrou v něj.To, co chápeme jako konec, konec nadějí, to je -jak sám připomínáte - změna. Život s vyhynutím dinosaurů nezanikl, změnil se. I kdyby zmizeli lidé, život nezanikne. I kdyby zanikl, objeví se někde znovu... (To není výzva k lhostenosti k životu, řekl bych spíše, že je to výzva k ohleduplné pečující účasti.) To, co chápeme jako ochranu životního prostředí - to je snaha \"zachovat současnost\", zachovat současné podmínky pro život, něco změnit, abychom mohli žít stejným (tím známým) způsobem. Je to vlastně zbytečný strach o život: Každý život nakonec podléhá smrti. Nevíme, jestli ti, co zemřeli, vědí něco o tom, co se s nimi děje dál, stejně jako nevíme, jestli ti, co jsou teď v matčině lůně, vědí něco o tom, odkud se vzalo jejich vlastní vědomí - kde se v nich najednou vzal jejich vlastní život, jak se stalo, že si začali sami uvědomovat, že žijí a že jim to není lhostejné.Beznaděj - strach o osud světa - vrhá člověka do depresí, svazuje mu ruce, úlekem z budoucnosti a nakonec i rezignací a lhostejností \"zastavuje\" naše srdce, které je zváno, aby se podílelo na \"principu\" života.",
  "datum": "Domov → Komentář9. prosince 2020 v 11.26"
},
{
  "url": "https://denikreferendum.cz/clanek/32056-radim-uzel-je-soudnim-znalcem-meli-bychom-s-tim-pocitat-a-zaridit-se-podle-toho",
  "name": "Radim Uzel je soudním znalcem. Měli bychom s tím počítat a zařídit se podle toho",
  "perex": "Radim Uzel tvrdí, že legitimním společenským modem operandi není právo, nýbrž pud. Tento postoj je o to děsivější, že doktor Uzel je aktivním soudním znalcem v oboru sexuologie. Znalcem a priori na straně agresora.",
  "text": "↗\nTo, že Radim Uzel mívá rozhodující slovo v justičním systému, je jednoduše hrozivé. Foto FB Rádio Český Impuls\nVčerejší výroky Radima Uzla v DVTV byly šokující i pro lidi, kteří jinak genderovou problematiku příliš vážně neberou, nebo se proti ní dokonce vymezují. Problém ovšem není ve výrocích samotných, s těmi si ostatně moderátor Martin Veselovský poradil docela dobře. Radim Uzel ale není jen spisovatelem, ale také — alespoň podle webových stránek — stále aktivním sexuologem, gynekologem a jak sám řekl v rozhovoru, také soudním znalcem. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPředstava, že se mu do ordinace dostane žena, která byla obtěžována, nebo dokonce znásilněna, je strašná. Není potřeba velké obrazotvornosti na to, abychom si představili, jaké rady jí asi pan doktor poskytne. „Ruku na srdce, mladá paní, nemůžete si za to tak trochu sama, když jste toho muže pozvala k sobě domů?“ Všechny relevantní instituce včetně WHO přitom zdůrazňují, že přístup lékařů a obzvláště gynekologů (a samozřejmě vyšetřujících policistů) je v celém procesu potlačování sexualizovaného násilí naprosto klíčový. Pokud gynekolog jako dost možná první autorita, která se s napadenou ženou dostane do styku, nebude postupovat citlivě a dá průchod svým zcela nerelevantním předsudkům, jaká je asi pravděpodobnost, že taková žena následně znásilnění oznámí policii? Jak bude na znásilnění nahlížet a jak ji to ovlivní po psychické stránce?Pro podobné situace používáme termín druhotná viktimizace — do češtiny překládané jako druhotné zraňování. Špatný, neprofesionální přístup autorit nebo okolí oběti prohlubuje újmu způsobenou vlastním trestným činem. A je jednou z hlavních příčin toho, že trestné činy proti důstojnosti v sexuální oblasti, jak je souhrnně nazývá trestní zákoník, mají nejvyšší míru latence čili největší skrytost. Policii jsou tak oficiálně ohlášeny pouze jednotky procent sexualizovaného násilí.Ale to ještě není to nejhorší, co Radim Uzel může způsobit. Je totiž stále aktivním soudním znalcem. Na několika místech v rozhovoru se přitom podřekne, jak asi nad podobnými případy uvažuje. Když se ho moderátor Martin Veselovský zeptá, zda je ze strany ženy možné odmítnout pokračování i v průběhu sexuálního aktu, odpovídá Radim Uzel že ano, ale že v tomto případě má dojem, že            „i soudněznalecky je to trošičku zpochybnitelné,“ protože prý jsou případy, kdy „ona to dodatečně tvrdí“. „To je tvrzení proti tvrzení,“ říká Radim Uzel.\n↗\nRadim Uzel své zkušenosti z lékařského i znaleckého života běžně předává formou zábavné show. Repro DR\nPonechám stranou, že pan doktor jako soudní znalec vůbec nesmí posuzovat právní otázky, ani váhu jednotlivých důkazů. Ty posuzuje pouze soud. Jako soudní znalec v oboru sexuologie v trestních věcech hodnotí, zda má pachatel sexuální poruchu. Soudní znalec obecně zpravidla hodnotí také rozpoznávací a ovládací schopnosti — ale doufám, že na toto pole se Radim Uzel nepouští a nechává je znalcům z oboru psychiatrie. Přesto je z jeho vyjádření naprosto zřejmé, že trpí určitým silným biasem (souborem předsudků) a není pochyb o tom, že jeho světonázor se do posudku promítne: „Pachatel je normální chlap, ale uvnitř něj je zvíře, takže je to vlastně pochopitelné. A oběť si za to trochu může sama“.Takový soudní znalec by vůbec neměl vykonávat praxi. Znalec musí být nestranný. V českém soudním systému navíc znalci hrají nezanedbatelnou roli, protože znalecké posudky jsou obecně nadužívány — soudy se jimi v mnoha případech „kryjí“, odmítají i v celkem jasných věcech používat vlastní hlavu a „znalečák“, jak mu právníci slangově říkají, dávají pro jistotu vypracovat na skoro všechno. Teoreticky má sice znalecký posudek obsahovat jasnou metodiku tak, aby byl přezkoumatelný, nicméně to se v praxi ne vždy děje. U měkkých oborů typu sexuologie vždy z velké části záleží na osobě znalce. A jak upozornila skvělá podcastová série Matematika zločinu, u soudu projde i posudek, který je po odborné stránce naprosto nepřijatelný. JUDr. Lucie Hrdá, advokátka zabývající se sexualizovaným násilím, na svých přednáškách uvádí spousty křiklavých případů, kdy soudní znalec naprosto selhal, nepokrytě stranil pachateli a oběť shazoval tak, že je to zjevné absolventovi dvou semestrů příslušného oboru. Přesto jeho posudek posloužil jako podklad pro rozsudek. Možností, jak se proti nekvalitnímu posudku bránit, přitom není mnoho. Jednou má znalecké razítko, tak musí mít pravdu a basta. Z uvedeného rozhovoru je navíc zjevné, že pan doktor Uzel na soudně-znaleckou a sexuologickou praxi nemá ani odborně. Opakuje dávno vyvrácené mýty, evidentně nezná moderní výzkumy a znalostmi zůstal zamrznutý v éře před listopadem 89. Pokud má ale někdo mít takový vliv, musí nezbytně studovat současnou literaturu a vývoj, který v jeho oboru probíhá. Radim Uzel to zjevně nedělá. Je smutné, že někdo takový vůbec vykonává praxi, je však tragické, že může mít i zásadní slovo v justičním systému. A nejsmutnější je, že s tím můžeme dělat jen pramálo.\nMimochodem, jedna věc v článku zmíněna není, a přesto zrovna tato by ho mohla učinit zdejším čtenářům sympatičtějším: je fanatickým potratářem.Vzpomínám na jeho volební klip asi z r. 1992, kdy kandidoval do parlamentu za jakousi obskurní \"Nezávislou erotickou iniciativu\". V tom klipu zcela vážně tvrdil, že jedním z hlavních zdrojů problémů společnosti jsou \"nechtěné děti\".Autor článku je instruktor sebeobrany, propagátor veganství a gentleman roku 2017.On se bude Nushart zase brzy tvářit jako neviňátko, a volta po \"věcné diskusi\". Bylo to tam, takhle vlevo dole...I když teď koukám, že tu zas asi řádil nějaký tiskařský šotek a místo \"gentleman\" je tam jakási zkomolenina...",
  "datum": "Domov → Komentář9. prosince 2020 v 11.06"
},
{
  "url": "https://denikreferendum.cz/clanek/32050-prace-rodina-vlast-populisticka-socialni-politika-ve-stredni-a-vychodni-evrope",
  "name": "„Práce, rodina, vlast“: populistická sociální politika ve střední a východní Evropě",
  "perex": "V Evropě vzniká nová hranice mezi Západem a Východem. Štěpení není vedeno jen popíráním právního státu ze strany autoritářských režimů, ale také jejich mazaně navrženou ekonomickou politikou.",
  "text": "↗\nStředoevropští a východoevropští populisté rozvinuli nový přístup k sociální politice založený na konzervativních modelech minulosti, který lze shrnout ve starém vichystickém sloganu „práce, rodina, vlast“. Foto FB Fidesz\nNástup autoritářských populistů v Maďarsku a Polsku byl pro Evropskou unii šokem, jenž ji donutil zamyslet se nad novými postupy, kterými zajistí zachování právních států. Tyto režimy však nadále vykazují trvalou podporu mnoha voličů včetně těch s přirozeným sklonem k levici. Proč?\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nNáš výzkum ukazuje, že středoevropští a východoevropští populisté rozvinuli nový přístup k sociální politice založený na konzervativních modelech minulosti, který lze shrnout ve starém vichystickém sloganu „práce, rodina, vlast“. Tento model, který se nejdříve ujal v Maďarsku a Polsku, se nyní šíří napříč Evropou.V reakci na desetiletí trvající neoliberální ekonomickou politiku razí tyto populistické strany nacionalistický program. Ten usiluje o budování domácího — a tedy nikoli zahraničního — kapitálu, o podporu tuzemských pracovníků na úkor těch přistěhovaleckých a o kompenzaci poklesu místního obyvatelstva opatřeními „pro rodinu“. Reklamním sloganem je ochrana „obyčejných lidí“ před „liberálními elitami“ a hospodářský růst pomocí ekonomické samostatnosti a rozvojového modelu konzervativního etatismu.Před globální finanční krizí v roce 2008 šly populistické vlády neoliberalismu na ruku. Poté však nabraly nový kurz. Maďarsko po rozhodném volebním vítězství Viktora Orbána v roce 2010 vytyčilo cestu jako první.Třída nacionálních kapitalistůOrbán označil svou ekonomickou politiku za „východní vítr“, čímž se přihlásil k rychle rostoucím ekonomikám asijským. Volal po znovuznárodnění konkrétních společností, zejména ve strategických sektorech, stejně jako po novém zdanění zahraničních bank, pojišťoven a mezinárodních řetězců supermarketů, stejně jako po aktivizaci domácí pracovní síly. Třebaže zahraniční investory, kteří do Maďarska přinášeli práci — zejména kvalifikovanou výrobní práci jako např. německé automobilky — schvaloval, v dalších oblastech vytvořil třídu národních kapitalistů spojenou se svou stranou, čímž dal vzniknout mnoha „společnostem blízkým Fideszu“. Často za cenu odnímání vlastnických práv předchozím majitelům.Odsoudil Západ jako dekadentní a posedlý penězi, rozvrhl budoucí „společnost založenou na práci“ a vytvořil masivní pracovní program pro nezaměstnané spravovaný příslušníky hnutí Fidesz.V roce 2019 ohlásil Orbán sociální politiku podporující vyšší počet dětí maďarských rodin. Spíše než s importem přistěhovalecké pracovní síly ze zahraničí se touto politikou snažil vypořádat s nízkou maďarskou porodností, jež v průměru činí 1,45 dítěte na ženu. Plán nabízel doživotní výjimku z osobní daně z příjmu pro ženy, které porodí a vychovají čtyři a více dětí. Ženy pod čtyřicet, které se poprvé vdají a odpracují před mateřskou aspoň tři roky, tak splní podmínky pro „mateřskou“ půjčku ve výši 31 700 euro za zvýhodněný úrok, který jim je odpuštěn poté, co se stanou matkami. Vláda také oznámila podporu pro větší rodiny ve věcech jako koupě větších automobilů, prarodičovská péče či umísťování dětí do školek.Kritikové obvykle cílili na nákladnost Orbánovy politiky a na konzervativní, implicitně nacionalistickou vizi. Třebaže je jeho populismus „pro mladé kosmopolitní Maďary naprostým tabu“, další voliči dali v parlamentních volbách roku 2014 i 2018 Orbánovi pohodlnou většinu hlasů (a poslaneckých křesel). Studie vládního think-tanku ukázala, že čistá průměrná mzda se v Maďarsku v letech 2010 až 2018 zvedla o 59 procent, zejména díky tomu, že změny v daňové struktuře omezily daň ze mzdy, navýšily zdanění (zahraničního) kapitálu a rozšířily daňový základ, čímž zajistily 2,5-3 procenta hrubého domácího produktu pro maďarské domácnosti navíc.Ekonomická lákadlaPoté, co v roce 2015 polská strana Právo a spravedlnost (PiS) vyhrála parlamentní volby, rozhodla se svým konzervativním programem, ve kterém tvrdila, že ochrání Polsko před vlivy zahraničního kapitálu, Maďarsko následovat. Avšak nedávná volební vítězství strany PiS ukazují, že její vliv přesahuje tradiční konzervativní základnu a pomocí různých ekonomických lákadel si získává i další voliče. Někteří tito voliči dříve podporovali postkomunistické levicové strany, které ale s nástupem PiS ztratily na podpoře.PiS cílila na občany malých měst a chudších oblastí „Polska B“, kteří měli pocit, že je neoliberalismus nechal na holičkách. Za tohoto hospodářského plánu vláda uvalila v roce 2016 povinné odvody na sektor bankovnictví a pojišťovnictví, rozšířila vlastnictví domácích bank z třiceti na více než padesát procent a sloučila ropné a plynové společnosti tak, aby vytvořila „národní jedničku“. PiS získala zahraniční investice na rozlehlé letiště ve Varšavě s celkovým nákladem 10 miliard dolarů, včetně plánu na jeho propojení se všemi velkými polskými městy pomocí rychlodráhy, aby z něj měla prospěch celá země. PiS se také snaží zamezit emigraci mladých tím, že všechny zaměstnance do 26 let zprostila daně z příjmu.Stranické zájmy o podporu „rodinných hodnot“ pronatalismu a budování „polského národa“ se sloučily v klíčovém sociálním programu PiS, Rodina 500+, který vláda spustila v roce 2017. Ten poskytl štědrou rodinnou podporu ve výši 144 dolarů měsíčně — což odpovídá 40 procentům minimální mzdy — na každé druhé a další dítě v rodině. Později jej rozšířila tak, aby pokrýval už první dítě v rodině. V návaznosti na maďarský model obstarala PiS peníze na Rodinu 500+ pomocí nového zdanění bank a velkých společností, jakož i zlepšeným výběrem daní v rozvíjejícím se hospodářství.PiS navíc zvrátila rozhodnutí předešlé vlády, které zvýšilo věk odchodu do důchodu, a pro starobní důchodce zajistila benefity na léky, zatímco pro mladé zavedla program dostupného bydlení. A konečně PiS omezila zaměstnavatele v užívání krátkodobých „podřadných smluv“ a zvýšila zaručenou minimální mzdu.Konzervativní modely„Liberální řád“ to, co sliboval v roce 1989, nepřinesl a vytvořil poptávku po změně. Po globální finanční krizi se středoevropští a východoevropští populisté obrátili ke konzervativním modelům a přijali myšlenku „etatistického státu“, v němž se navýší konkurenceschopnost hospodářství, a zasadili se o společenskou spravedlivost v zájmu „národa“.Populismus s tak stal významnou výzvou pro levici nejen střední a východní Evropy. Jak se levice k narůstající poptávce po ekonomické politice zajišťující sociální práva a ochranu pro ty, které neoliberalismus za posledních čtyřicet let nechal na holičkách, postaví?Z anglického originálu Work, family, fatherland: populist social policies in central and eastern Europe přeložil DAVID VICHNAR. Text vychází ve spolupráci se zastoupením nadace Friedrich-Ebert-Stiftung v České republice.\nSKVĚLÁ ANALÝZA, páni profesoři!\"... nový přístup k sociální politice založený na konzervativních[?] modelech\":\"Volal po znovuznárodnění konkrétních společností, zejména ve strategických sektorech, stejně jako po novém zdanění zahraničních bank... vytvořil masivní pracovní program pro nezaměstnané... ohlásil sociální politiku podporující vyšší počet dětí... podporu pro větší rodiny ve věcech jako koupě větších automobilů, prarodičovská péče či umísťování dětí do školek... čistá průměrná mzda se v Maďarsku v letech 2010 až 2018 zvedla o 59 procent...\"\"...cílila na občany malých měst a chudších oblastí... uvalila v roce 2016 povinné odvody na sektor bankovnictví...  všechny zaměstnance do 26 let zprostila daně z příjmu... podporu ve výši 144 dolarů měsíčně na každé dítě... peníze obstarala pomocí nového zdanění bank a velkých společností... zvrátila rozhodnutí předešlé vlády, které zvýšilo věk odchodu do důchodu, a pro starobní důchodce zajistila benefity na léky, zatímco pro mladé zavedla program dostupného bydlení... omezila zaměstnavatele v užívání krátkodobých smluv a zvýšila zaručenou minimální mzdu...\"\"POPULISMUS se tak stal významnou výzvou pro levici...\"(Neo)liberální levice (jestli tomu dobře rozumím) tedy bojuje za zlepšení životních podmínek širokých vrstev (za ty stejné - tedy ty výše uvedené věci), ale říká tomu populismus, a je tedy samozřejmě proti populismu...\"Zaměstnance mělo rozlítit, že již čtyři měsíce za sebou nedostali plnou smluvenou mzdu, ale jen její část. Odbory tvrdí, že jsou porušována základní práva.\"https://www.novinky.cz/ekonomika/clanek/zamestnanci-zdemolovali-indickou-tovarnu-na-iphony-ctyri-mesice-nedostali-zaplaceno-40345148#dop_ab_variant=1&dop_req_id=yWjI71JxoHS-202012141318&dop_source_zone_name=novinky.sznhp.box&source=hp&seq_no=4&utm_campaign=&utm_medium=z-boxiku&utm_source=www.seznam.cz--------------------------------------Z humanistického hlediska je celkem jedno, jestli zaměstnanci dostali či nedostali zaplaceno (hmotné zabezpečení  je stejně jen nástrojem populismu).Důležitější je, jestli na manažerských pozicích a ve vedení té továrny je dostatečný počet žen.Hm, je zajímavé, že takový článek v DR vůbec vyšel.U nás nic takového samozřejmě nehrozí, Babiš zrovna pracuje na zruinování tohoto státu a zdanění kapitálu je tady sprosté slovo už dlouho. Na takové populistické fujtajbly my zkrátka nejsme. Takže místní karikatura levice, která by tohle nepřekousla, může být naprosto v klidu...",
  "datum": "Svět → Analýza8. prosince 2020 ve 14.05"
},
{
  "url": "https://denikreferendum.cz/clanek/32058-pozornost-progeorgii",
  "name": "Pozornost pro Georgii",
  "perex": "Na jihu USA se připravují zvláštní volby, které vyjasní nejen otázku budoucí kontroly nad Senátem a Bidenovy reálné možnosti, ale i řadu dalších zajímavých věcí. Kromě jiného třeba skutečnou sílu Trumpova narativu o ukradeném vítězství.",
  "text": "↗\nSymbolem státu Georgia je broskev. Její motiv se využívá často i na předvolebních plakátech. Zde na billboardu za Kamalou Harrisovou během prezidentské kamapně. Foto BfP, flickr.com\nDění v americké Georgii se u nás v Evropě řeší jen výjimečně a není divu: i profesionály v masmédiích zaujme desetimilionový stát na jihovýchodě USA obvykle jen tehdy, zdevastuje-li jej tornádo, když tamní policie zastřelí Afroameričana nebo objeví-li se nějaká kuriozita — tuhle si například zabojovaly OnaDnes s Novinkami o nejlákavější přepis zprávy z Daily Mail o georgijské rekordmance se supervosím pasem.     \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nNyní v prosinci 2020 je ale vše jinak: Georgii sledují bedlivě nejen novináři z celé Ameriky, nýbrž i leckdo ve světě. Hlavní důvod je jasný: místní dodatkové volby do federálního Senátu (5. ledna) rozhodnou, na čí straně bude v USA v příštích dvou letech senátní většina — a tedy i o možnostech, jaké bude mít při vládnutí nový prezident Biden. Ovšem jsou tu i další zajímavé věci. Nejen výsledek blížích se voleb, ale i průběh kampaně v Georgii vyjasní v mnohém zároveň:jaká je skutečná síla Trumpova narativu o ukradených volbách a politická pozice Donalda Trumpa dnes obecně,jak to aktuálně vypadá se schopností mainstreamových demokratů mobilizovat mladé a afroamerické voliče,jaká je v současnosti spolehlivost předvolebních průzkumů, když jde o netrumpovské volby,jakou roli bude hrát v příštích několika letech viceprezidentka Kamala Harrisová.\nPost senátora v USA a proč se v Georgii rozhoduje až nyní \nZajímavé je také, že v současných georgijských volbách se střetávají dva a dva kandidáti typičtí pro aktuální politický mainstream v zemi: na straně republikánů bohatí podnikatelé s četnými střety zájmů, věrní trumpovci a dosavadní senátoři David Perdue a Kelly Loefflerová; na straně demokratů mladý ambiciózní politik Jon Ossoff, který udělal kariéru ve společnost Insight TWI produkující investigativní dokumenty, a baptistický pastor černé pleti Raphael Warnock, známý též jako občanský aktivista bojující za dostupnější zdravotní péči.Tyto volby nemají přehlušující lokální témata. Řeší se Trumpovo chování a činy, celoamerické kauzy, osobní stránky kandidátů a Bidenovy prezidentské úmysly. V Georgii se tak aktuálně vaří hlavní politická dilemata i problémy celých USA.Obecným rysem všech run-off elections v USA  je nízká účast a malý počet nerozhodnutých voličů — ti, kdo neignorují politiku, mají totiž už vybráno z řádného kola voleb a hlavní potíž je tradičně přesvědčit je, aby šli znovu hlasovat. Oba tábory se tak v současnosti soustředí na mobilizaci. A zde to začíná být zajímavé dvojnásob.\n↗\nHlavní georgijští zájemci o senátorské posty v grafice TLDR. Zleva nahoře: Raphael Warnock a Kelly Loefflerová, dole Jon Ossoff a David Perdue. Repro DR\nRepubikáni: hlasujte třeba i ve zfalšovaných volbáchRepublikáni Perdue a Loefflerová jsou mezi dvěma pomyslnými ohni: na jedné straně by měli jako loajální trumpovci držet linii dosluhujícího prezidenta, a tedy tvrdit, že prezidentské volby byly zfalšované a Biden se novou hlavou státu nestane; na druhé straně ale musí mobilizovat proti reálně chystané politice Bidenovy vlády a vysvětlovat, proč je nutné i v tomto „zfalšovaném“ systému jít znovu hlasovat. \nAnalýza●Petr Jedlička\nTrumpovské žaloby na volby po měsíci: jedna velká blamáž\nZatím se jim daří kličkovat tak, že vyslovují plnou podporu všemu, oč se Trump snaží, ale zároveň apelují na všechny, aby k volbám přišli jakože manifestačně. Rétoricky pak napadají zejména protistranu za záměr zvýšit daně (bohatým), schválit Green New Deal (aktuálně nerealistické) či odklonit část peněz z policejních rozpočtů na sociálněpolitickou prevenci (Biden se distancoval).Reálně probíhají teď v Georgii dvě paralelní republikánské kampaně: za prvé místní odnož trumpistických snah o zvrácení výsledků prezidentských voleb, jejímž posledním hitem je další virální video ze sčítárny s údajným podvodem, mimochodem již několik dní zpochybněným. A za druhé mobilizace strašením, co vše se stane, pokud republikáni 5. ledna náhodou prohrají. Démonizační kampaně proti demokratům mají v Georgii svoji specifickou tradici, a tak nikdo není překvapený. Zde nepříklad klip proti Jonu Ossoffovi, když se před třemi lety pokoušel získat ještě poslanecký mandát:\nTrump byl v Georgii 5. prosince agitovat za Perduea a Loefflerovou i osobně, ale  samozřejmě mluvil zejména o svých věcech: volby byly organizovaně zmanipulované, statisíce ukradených hlasů, ve skutečnosti vyhrál jednoznačně on a tak dále. V následných georgijských televizních debatách se přitom na tato tvrzení vůbec nedostalo — Loefflerová třikrát zakličkovala, aby se nemusela k Trumpově prohře vyjádřit jasně; Perdue nepřišel raději vůbec.Která z linií tedy bude působit na jejich voliče, respektive která jak moc a která více? Neoslabí se vzájemně? Přežije Trumpovo bludaření Nový rok a bude účinkovat stále v současné síle? Uvidíme z výsledku, respektive z motivů zachycených v exit pollech.Demokrati a nové zbraněRepublikánští kandidáti v Georgii se mohou spoléhat na větší aktivnější část základny a tradiční opory — demokrati zde senátní volby nevyhráli už dvacet let; demokratického kandidáta na prezidenta před Bidenem volila Georgie naposledy v roce 1992. Demokraté však právě v Georgii zkouší už několik let nové zbraně: mobilizaci mladých voličů, důslednou práci s afroamerickou komunitou, agilnější styl kampaní i ženskou sílu. Daří se jim přitom zatím tak napůl — posun k větší síle ve státě je zřejmý, volby ale většinou ještě nevyhrávají.\nAnalýza●Petr Jedlička\nBidenovy viceprezidentky. Kdo se nabízí mezi dvanácti kandidátkami\nJde-li o mobilizaci mladých a Afroameričanů — právě ta pomohla v roce 2017 Keishe Lance Bottomsové do úřadu starostky hlavního georgijského města Atlanty a v roce 2018 Stacey Abramsové málem (málem!) do guvernérského úřadu. Obě tyto dvě výrazné georgijské političky nové generace zvažoval mimochodem Biden jako své viceprezidentky. Jinak též právě v Georgii byla při letošních řádných volbách největší procentuální účast nejmladší demografické skupiny voličů z celých USA — ovšem na vítězství Ossoffa a Warnocka to nestačilo. A Biden vyhrál v Georgii jenom těsně. Jak tomu bude u lednového run-offu, kdy už nebude tolik fungovat faktor anti-Trump? Zajímavostí je, že georgijské mobilizace demokratických voličů probíhají bez výrazného přispění levicového křídla strany. Ossoff, Wanock, Bottomsová i Abramsová mají výrazně blíže k Bidenovi než k Sandersovi. A pouze Ossoff se letos pustil do trochu útočnějšího řečnění:\nUkáží lednové volby, že jediná cesta k vítězství pro dnešní demokraty je přes progresivní kampaně? Nebo dokáží georgijští mainstereamový kandidáti zmobilizovat voličstvo i bez ní? Toť další otázky důležité pro celou americkou politiku.Důvěra v průzkumy a role HarrisovéV řádném kole letošních senátních voleb se v Georgii vedlo o něco lépe republikánům — Perdue jen těsně nezískal nad padesát procent; Loefflerová skončila za Warnockem, ale to proto, že kandidoval ještě i další silný republikán Doug Collins, federální exposlanec a bývalý kaplan u amerického letectva.  Nyní průzkumy předpovídají více šancí oběma demokratům, avšak výsledek by měl být těsný; sázkaři ovšem dávají peníze na republikány. Bude zajímavé sledovat i tento rozměr georgijského střetnutí, neboť u prezidentských voleb se průzkumy opět dosti vychýlily. Bude tomu teď jinak, když nekandiduje sám Donald Trump? A konečně viceprezidentka Harrisová: o ambiciózní političce se již dnes soudí, že osmasedmdesátiletého Bidena dříve či později nahradí. Pokud by ale navíc získaly obě senátorská křesla v Georgii demokraté, začala by Harrisová už od ledna hrát zásadní nepřehlédnutelnou roli v Senátu.\n↗\nKamala Harrisová v lehkém dešti. Foto BfP, flickr.com\nUž by jí nebyla dána možnost být oním poradním hlasem v pozadí, jako byl Biden za Obamy, Gore za Clintona či Bush staršímu za Reagana. Její viceprezidentské privilegium — rozhodný hlas — by při poměru 50:50 v Senátu zakončoval všechny významnější legislativní souboje. Možná, že by se Kamala Harrisová ukázala v této roli být tím, za co ji označují mnozí kritikové, totiž papírovým tygrem, respektive tygřicí. Spíše by ale využila příležitosti a ještě víc zvýraznila svou veřejnou image, respektive zvětšila svoji vlivovou síť.  V případě výhry Ossoffa i Warnocka a osvědčení se Harrisové v čele Senátu by mohla jen těžko demokratická levice pomýšlet na to, že stranu v nejbližších letech ovládne. Jako viceprezidentka táhnoucí legislativu by se Kamala Harrisova stala takřka automatickou vítězkou příštích prezidentských primárek. A progresivnímu křídlu by nezbývalo, než si vystačit opět s klasickou prácí zdola. To jsou ale úvahy spíše až pro vzdálenější budoucnost. Nyní se patří sledovat, jakou sílu má Trump a jeho tažení proti institucím reálně v terénu, jak si počíná v kampani a obecně u voličů zřejmě nejagilnější větev středního proudu Demokratické strany současnosti či jak moc poznamenává trumpistický chaos jiné republikánské kampaně. Právě toto je dnes k pozorování právě v Georgii. \nJeště k dopadu georgijských voleb na Bidenovy možnosti – Biden bude mít s případě úspěchu obou demokratických kandidátů problém prosadit zásadnější změny, neboť odpůrci progresivních reforem jsou i mezi demokraty; dílčí reformy, jenž prospějí neúměrně více korporacím, mu zase bude blokovat levice.Konzervativní pravice navíc kontroluje Nejvyšší soud.Pokud však republikáni udrží čistou většinu (tedy vyhraje alespoň jeden z jejich georgijských kandidátů), budou schopni Bidenovi zablokovat doslova jakoukoliv legislativu + mezinárodní smlouvy + výběr ministrů + jakékoliv zahraničně-politické opatření, které si žádá mimořádné finance. Dále by mu mohli ztěžovat vládnutí neustálým vyšetřováním toho či onoho a samozřejmě sabotovat přípravu krizového rozpočtu, zvláště postcovidových stimulů.Stále je tedy věru o co bojovat.V první větě výše uvedeného mělo být: \"Biden bude mít problém prosadit zásadnější změny i v případě úspěchu obou demokratických kandidátů\". Pardon",
  "datum": "Svět → Komentář10. prosince 2020 ve 12.16"
},
{
  "url": "https://denikreferendum.cz/clanek/32053-muj-potrat-tinemusi-byt-lito-protesty-vpolsku-jsou-nadeji-pro-zeny-zceleho-sveta",
  "name": "Můj potrat ti nemusí být líto! Protesty v Polsku jsou nadějí pro ženy z celého světa",
  "perex": "Ač legální přístup k potratům v Polsku téměř neexistuje, každý rok své těhotenství uměle ukončí sto až dvě stě tisíc polských žen. Teprve teď však o tom promluvily nahlas. V Polsku se tak otevřela debata, která u nás chybí.",
  "text": "↗\nV Polsku jsou potraty legální pouze z důvodu znásilnění, incestu, poškození plodu nebo ohrožení života matky. Legální potrat z těchto příčin podstoupí v zemi každoročně asi tisíc žen. Dalších sto až dvě stě tisíc Polek ročně potrat podstupuje v zahraničí nebo — mnohem častěji — v Polsku. Ilustrace FB Aborcyjny Dream Team\nAgniezska se rozhodla přestat mlčet 14. listopadu. Ten den se s kamarádkou účastnila protestní techno party, konající se pod polským parlamentem. Party byla součástí neutichajících protivládních demonstrací, které vyvolal říjnový pokus vlády takřka úplně zakázat potraty — přestože polská potratová legislativa i tak platí za takřka nejpřísnější v Evropě. \nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nTanec a dunění beatů střídaly politické projevy dýdžejů i roztančených účastníků. Agniezska, drobná blondýnka ve žlutém huňatém kulichu, se chopila mikrofonu v polovině večera. „Mám za sebou potrat. Můj partner dítě nechtěl a já jsem už tehdy byla svobodnou matkou dvouletého dítěte. Nechtěla jsem se stát svobodnou matkou podruhé. Potřebovala jsem se starat o svého syna a o sebe,“ svěřila se roztřeseným hlasem stovkám účastníků s příběhem, který do té doby znaly jen její nejlepší kamarádka a nevlastní matka.„Jenže žiju v šílené zemi, takže jsem nemohla jít do nemocnice a požádat lékaře, aby mi pomohli a postarali se o mě… proto jsem teď tady,“ dodala, plaše sklopila hlavu a vrátila se do publika, kde pevně objímala kamarádku, zatímco bezcitné blesky novinářských fotoaparátů ozařovaly slzy úlevy na jejích tvářích.V Polsku jsou potraty legální pouze z důvodu znásilnění, incestu, poškození plodu nebo ohrožení života matky. Legální potrat z těchto příčin podstoupí v zemi každoročně asi tisíc žen. Dalších sto až dvě stě tisíc Polek ročně potrat podstupuje v zahraničí nebo — mnohem častěji — v Polsku. Potrat prodělala třetí až čtvrtá Polka. Přesto téma potratů ještě donedávna obestíralo ticho.Když před osmi lety Agniezska nechtěně otěhotněla, její kamarádka již měla potrat za sebou. Dala jí kontakt na gynekoložku, která potraty provádí ilegálně u sebe doma. Zákrok stál dva tisíce zlotých, tedy asi dvanáct tisíc korun, které si půjčila od nevlastní matky.„Lékařce bylo tak sedmdesát a všechno v jejím bytě působilo staře, jak z děsivého filmu z třicátých let. Bála jsem se, byla jsem v tom sama. Přemýšlela jsem, co se mnou bude dělat, pokud nastanou komplikace? Kdy se asi dostanu ke svému synovi?“ vypráví.Zákrok proběhl bez problémů, ale Agnieszčiny vzpomínky na ukončení těhotenství platily až do jejího potratového coming outu na protestu za intimní tajemství. „Změnilo mě to. Znamenalo to pro mě první krok k tomu, abych jednou byla schopná říct o potratu svým blízkým, aniž bych se styděla,“ vysvětluje.Říkají o nás, že jsme HitlerčíciZa komunistického režimu bývalo v Polsku prováděno tři sta až pět set tisíc potratů ročně. Legálně. Tehdy sem na potrat dojížděly i ženy ze západu, která si svá reprodukční práva musely teprve vybojovat. Zato v Polsku se stal potrat legálním již v roce 1956, aniž by se toho ženy musely dožadovat. Byl jim dán shůry státem.Zároveň v komunistickém Polsku nemělo pod dozorem státu šanci vzkvétat ženské hnutí. Ženy působily v odborovém hnutí Solidarita, ale jak píše Američanka Shana Penn, která o ženách Solidarity napsala knihu: „Přijaly roli podpůrného týmu pro muže a tu si s sebou přenesly i do nové demokracie.“Do demokracie zato vkročila jako svrchovaný vítěz církev, která za komunismu fungovala jako jedno z útočišť odboje. Volání po zpřísnění potratového zákona, za nějž jezdil do země lobbovat i polský rodák papež Jan Pavel II., nakazilo politickou debatu záhy po pádu komunismu. Ve státních nemocnicích se přestaly potraty provádět v roce 1991.V roce 1992 byl parlamentu předložen návrh zákona, který povoloval interrupci výhradně v případě ohrožení života matky a navrhoval ženy, které podstoupí potrat ilegálně, trestat vězením. V reakci vznikla občanská iniciativa, která žádala, aby se o otázce kriminalizace potratů uspořádalo referendum. Sesbírala přes milion podpisů. Parlament sice petici ignoroval, nejpřísnější návrh zákona ale zamítl.\nAnalýza●Petra Dvořáková\nPolská opozice je součástí problému. Politici jsou konzervativnější než společnost\nPoslankyně Anna Knysok v parlamentu řečnila o tom, že znásilněná žena má mít velkou duši a pohostit plod ve své děloze až do porodu, po němž může dát dítě k adopci. „Když jdu na večírek, nepřiznávám, čím se živím. Říkají, že jsme Hitlerčíci, nacisté. Na naše dveře malují červenou barvou nápisy: Tady žije vrah,“ vypověděl polský gynekolog v reportáži The New York Times zo roku 1993.V takto toxické atmosféře vznikl dodnes platný zákon, jejž parlament schválil v roce 1993. Potrat se stal legální pouze ve výše jmenovaných hraničních situacích. Vězení sice nehrozilo ženám, jež potrat ilegálně podstoupí, lidem, kteří jim s potratem aktivně pomohou, však ano. Polští konzervativní politici dodnes zákon označují za kompromis. Šlo však o kompromis uzavřený mezi radikálními muži z církve a konzervativními muži z politiky, jenž právo žen na vlastní tělo podřídil zájmu embrya.\n↗\nLékař Anně sehnal potratové pilulky. Ty si vzala ráno, načež deset hodin strávila krvácením a brekem v posteli rodičů. Večer šla do nemocnice s tvrzením, že samovolně potrácí. Foto WmC\nPrvní pokus o liberalizaci zákona vetoval v roce 1994 prezident Lech Wałęsa. V roce 1996 prošel zákon povolující interrupci ze socio-ekonomických důvodů, ale o rok později jej verdiktem zneplatnil Ústavní soud. Naposledy vznikl návrh na liberalizaci potratů v roce 2004, kdy vládla levice. Církev pohrozila, že pokud zákon projde, nepodpoří připojení Polska k Evropské unii. O návrhu se tak v parlamentu ani nediskutovalo.Potrat jako třídní problémLékaři inzerující své služby jako „obnovení menstruace“, začali potraty provádět hrozbě vězení navzdory u sebe doma za částky, které zprvu několikanásobně převyšovaly průměrný polský plat. Vznikly agentury, které ženy vyvážely za potratem třeba do Běloruska. Z potratů se stal lukrativní byznys — a třídní problém. Služba, jejíž bezpečná podoba byla přístupná jen těm, kdo mají informace, kontakty a peníze.„Vím, že mám štěstí. Nejsem bohatá, ale hlady jsem nikdy netrpěla,“ zní věta, kterou Anna otevírá své vyprávění. Hlas má tato šestadvacetiletá zrzka tak řízný, že by jím snad mohla sekat dříví. Sedíme v kuchyni laděné do bílé a něžně zelené barvy v prostorném světlém bytě, kde i s rodiči vyrůstala. Právě v této místnosti, tehdy ložnici svých rodičů, před deseti lety potratila.„Byla jsem rebelský dítě! Když mi bylo šestnáct, stopovala jsem s kámoškou do Běloruska, kempovali jsme, chlastali jsme… myslím, že mi někdo hodil něco do pití. Pročež jsem zásadu používat kondom hodila za hlavu,“ vypráví Anna. O dva týdny později jí vyšel pozitivní těhotenský test.„Nešlo o to, že bych si myslela, že mi dítě zničí život. Šlo mi o zájem dítěte. O to, že jsem si o jeho otci nic nepamatovala — jen to, že vypadá jako Arnold Schwarzenegger. Nedokázala jsem si představit, že bych se měla svému dítěti podívat do očí a říct: Nikdy nepoznáš svého otce,“ vysvětluje.Okamžitě se svěřila rodičům.                   „S otcem jsem měla komplikovaný vztah, nikdy nedával moc najevo své city… žádná jiná chvíle mě ale o tom, jak moc mě miluje, nepřesvědčila. Ujistil mě, že je v tom se mnou a jelikož znal mnoho lidí, znal i gynekologa. Stálo ho to pět tisíc zlotých,“ vypráví s lesklýma očima.Lékař jí sehnal potratové pilulky. Ty si vzala ráno, načež deset hodin strávila krvácením a brekem v posteli rodičů. Večer šla do nemocnice s tvrzením, že samovolně potrácí. Směnu měl dle dohody otcův známý. Otec jí do nemocnice donesl sushi, její oblíbené jídlo.Po pěti letech začala Anna o potratu otevřeně hovořit s přáteli. „Občas někdo zareagoval: To je mi líto. Jenže můj potrat ti nemusí být líto! Nebylo to lehký, ale… je to v pohodě!“ pokračuje Anna. „Lidé v Polsku nechápou, že stigma či trauma často nespočívá v tom, co se člověku přihodí, ale v tom, jak na to nahlíží společnost,“ uzavírá.Potrat by přitom nikdy nemusela podstupovat, kdyby jí v patnácti neodmítla gynekoložka předepsat antikoncepci se slovy: „Na to, abys měla sex, jsi moc mladá.“ Potrat si lze objednat onlineV Polsku platí takzvaná „klauzule svědomí“, na jejímž základě může lékař či lékárník odmítnout člověku poskytnout službu, která se příčí jeho přesvědčení. Žena tak nemusí získat recept na antikoncepci jen proto, že její gynekolog přemýšlí jako radikální katolík. Může jí odmítnout provést potrat přesto, že na něj má zákonné právo.Zatuhlé mysli ultrakatolíků však obešel internet a medicínský pokrok. Potrat dávno není jen krvavý zákrok prováděný na gynekologickém křesle. Častěji dnes znamená několik pilulek, jejichž užití vyvolá proces podobný silné menstruaci. Potrat lze víceméně bezpečně absolvovat v posteli u sebe doma. \nReportáž●Petra Dvořáková\n„Svlékni uniformu a odpros matku.“ Policejní násilí je příznakem paranoie rozkolísané moci\nV roce 2005 proto v Kanadě vznikla organizace Women on Web, která ženám ze zemí bez legálního přístupu k potratům umožňuje objednat si potratové pilulky na internetu. Ženy na jejich webu absolvují konzultaci s lékařem a těhotenství prokáží pozitivním testem či ultrazvukovým snímkem. Jedinou podmínku ohraničující poskytnutí služby představuje stádium těhotenství: farmakologický potrat je dle Světové zdravotnické organizace bezpečný do deseti týdnů těhotenství.Pracovníci organizace jsou ženě během celého procesu k dispozici. V případě komplikací má žena zajít do nemocnice s tvrzením, že potrácí samovolně. V závislosti na své ekonomické situaci by měla organizaci za pilulky darovat sedmdesát až devadesát eur. Zasloužit si potratJak vidno na příbězích Agniezsky a Anny, o relativní snadnosti potratu ještě dlouho po vzniku Women on Web měla veřejnost jen mizivé ponětí. Federace pro plánování rodiny, nejstarší polská pro-choice organizace, pomáhala pouze menšině žen, kterým byl potrat zamítnut, ač na něj měly zákonné právo. Když v roce 2011 vkročila do kanceláře federace během hledání cesty k potratu zoufalá Natalie Broniarczyková, potkala zde právničku Karolinu Więckiewiczovou, kterou opatrnost organizace frustrovala. \n↗\n„Interrupce je obranou života“ Říjnový protest ve varšavské katedrále svatého Floriana. Foto FB Aborcyjny Dream Team\nWięckiewiczová Broniarczykové poradila, kde sehnat pilulky a v roce 2016 s ní založila organizaci Aborcyjny Dream Team. Ta nejenže radí všem nechtěně těhotným Polkám bez rozdílu, ale zároveň Polsko objíždí s workshopy o farmakologickém potratu a dere se o slovo ve veřejné debatě.V roce jejich vzniku zrovna ortodoxní think tank Ordo Iuris poněkolikáté tlačil do parlamentu návrh zákona na zákaz potratů z důvodu poškození plodu. V předchozích letech proti návrhu protestovalo jen pár desítek aktivistů. Jenže v roce 2016 už třímala otěže moci ultrakatolická strana Právo a spravedlnost (PiS) a ve společnosti zavládla obava, že tentokrát má návrh šanci projít. Proti návrhu v rámci takzvaných černých protestů tak demonstrovaly desítky tisíc lidí. Tématu se konečně věnovala i média, jejichž velká část neměla PiS v lásce.Vláda v reakci na protesty návrh stáhla, ale z reprodukčních práv ubrala Polkám jinde. Ještě v roce 2015 prošel zákon znemožňující podstoupit umělé oplodnění svobodným ženám. V roce 2017 parlament schválil legislativní změnu, jež podmiňuje koupi postinoru (nouzové antikoncepce aplikované po pohlavním styku) lékařským receptem. Polsko přitom již několik let platí za evropskou zemi s nejhorším přístupem k antikoncepci.„Vláda nám projevila laskavost. Zašla tak daleko, že se na naši stranu přidali lidé, kteří do té doby o potratech ani nepřemýšleli. Diskuse však byla nadále vzdálená realitě. Potraty byly obhajovány s odkazem na případy třináctiletých dívek znásilněných otcem. Nejde o třináctileté dívky! Drtivá většina potratů se děje proto, že žena zkrátka nechce být těhotná. Jenže v Polsku mají lidé pořád pocit, že potrat si žena musí zasloužit,“ popisuje Więckiewiczová.„Osud nám zasílá nechtěné dopisy. […] Toto tělo je dům a duše je hostem. […] Toto tělo je moje,“ zpívá Natalie Przybyszová v písni Ve spánku z roku 2016. Něžný sled metafor tvořících text, který napsala, protože se do té doby „cítila jako němá ryba“, znamenal první potratový coming out veřejně známé polské osobnosti.Przybyszová o potratu, za nímž vycestovala na Slovensko, promluvila i v rozhovoru pro Wysokie Obcasy. Hovořila o osamělosti, kterou zažívala, protože v Polsku o potratech nikdo nemluví. O tom, že má dvě fantastické děti, že všichni i s manželem žijí v bytě o šedesáti metrech čtverečních, že má práci, která ji naplňuje. O tom, že zkrátka nechtěla hledat větší byt a vrátit se mezi plenky. Na sociálních sítích její slova rozpoutala hněv: takže potratila, protože je pohodlná! Já žiji v bytě o čtyřiceti metrech čtverečních a děti mám tři!Potrat je oukejMagazín Wysokie Obcasy rozdmýchal veřejné pohoršení i v roce 2018, kdy se z jeho růžové obálky usmívaly členky Aborcyjny Dream Team v tričkách „Potrat je oukej“. Na polské čtenáře působilo slovíčko „oukej“ ve spojení s démonizovanými potraty až moc bezstarostně. „Byl jsem po celou dobu potratu s tebou a bylo to strašné, nebylo to oukej, tvrdí můj přítel. Nechce, abych z balkonu vyvěsila propotratový transparent. Nechce, abych o potratu říkala přátelům, prý je to naše věc,“ popisuje Danuta, nádherná dívka s přísně rovnými vlasy, celá v černém, zatímco si povídáme v zešeřelém parku u varšavského Saxonského paláce.Když jsme před chvílí dosedly na studeně vlhkou lavičku, obrátila se na mne celá rozpačitá: „Mám ti vyprávět o svém dětství, abys pochopila, proč jsem se pro potrat rozhodla?“ Ani tato levicově smýšlející dívka z Varšavy si dosud nepřisvojila skutečnost, že volbu potratu nikomu vysvětlovat nemusí.Danutě vyšel pozitivní těhotenský test vloni v prosinci, těsně poté, co začala sledovat propotratové hnutí. Věděla tak, kam zavolat o informace i jak sehnat pilulky. S přítelem sice v budoucnosti děti chtějí, ale shodli se, že teď je brzo.Zdravotními problémy trpící Danutě se však po pilulkách udělalo zle. Přítel ji odvezl do nemocnice s tvrzením, že Danuta samovolně potrácí. Lékařka jí vynadala, že si na utišení bolesti vzala ibuprofen, přestože je těhotná. Ve vzduchu viselo napětí z nevyřčeného podezření. Když do nemocnice přispěchala Danutina matka, lékaří se jí starostlivě ptali, jak ztrátu prožívá — místo, aby se ptali, jak se cítí Danuta.„Můj potrat byl možná strašný, ale chci, aby se z něj stala normální součást mého života. Jenže potrat je nadále slovíčkem, po jehož vyslovení se v místnosti rozhostí ticho. Nemám ani s kým chodit na protesty,“ líčí Danuta.Potrat jako symbol svobody23. října vydal polský Ústavní soud v reakci na iniciativu vládních poslanců verdikt, dle nějž je potrat z důvodu poškození plodu v rozporu s ústavou. Tentokrát proti snaze vlády docílit takřka úplného zákazu potratů protestovaly statisíce lidí. Potrat, který po třicet let postkomunistické historie Polska platil za jedno z největších tabu, se stal symbolem svobody a emancipace. Podnětem, který zažehl jiskru ženské kulturní revoluce.Jedním z hlavních hesel současných protestů se stalo „Potrat je oukej“. Organizacím pomáhajícím Polkám s potraty zaslali drobní dárci tolik peněz, že budou moct v blízké budoucnosti proplatit náklady na potrat každému, kdo to bude potřebovat. Telefonní čísla na propotratové organizace stojí nasprejovaná na omítkách domů po celé zemi. V zahraničí vznikly iniciativy Tetička Vídeň a Tetička Češka, které stejně jako pět let fungující berlínský kolektiv Tetička Basia pomáhají Polkám rozhodnutým podstoupit potrat v zahraničí.  \nReportáž●Petra Dvořáková\nRevoluce je žena: polské protesty změnily myšlení. Dotančí až k pádu vlády?\nDíky vzedmuté vlně mezinárodní a meziženské solidarity přestává hrozit, že by v jakémkoliv koutu Polska žena nechtěně otěhotněla a nevěděla, na koho se obrátit. Což je důležité i s ohledem na skutečnost, že některé nemocnice už odmítají provést ženám potrat z důvodu poškození plodu, přestože verdikt Ústavního soudu dosud nebyl zveřejněn, a tudíž neplatí. Další heslo demonstrací koneckonců zní: „Když nás nechrání stát, ochráním své sestry já!“ Fascinujícím důsledkem vládního zpátečnictví je pak otevření veřejné diskuse a bezpečného prostoru pro sdílení potratové zkušenosti, jaké neexistují ani v zemích, kde jsou potraty do určité fáze těhotenství legální. Ženy o svých potratech promluvily v rámci reportážních seriálů médií Gazeta Wyborcza či OKO.press. Novinářka Karolina Domagalská hovoří s ženami o jejich zkušenostech v podcastu Začíná to na „A“ (potrat se polsky řekne aborcja). Aborcyjny Dream Team dává z příběhů žen dohromady knihu. Potratové coming outy se staly běžnou součástí demonstrací. Změnil se tak způsob, jakým se v Polsku o potratech mluví. Hlavní postavou příběhů se namísto plodu konečně staly ženy.„Potrat pro ně znamená úlevu a nelitují jej. Často se pro něj rozhodnou v zájmu své existující nebo plánované rodiny. A zpravidla své rozhodnutí dlouze vysvětlují. Oceňuji, že se nám svěřují, ale potrat přeci není třeba omlouvat. Naše práce je založená na radikální empatii. Neexistuje nic, co by mě mohlo odradit od toho, abych nechtěně těhotné ženě pomohla,“ odpovídá Więckiewiczová na otázku, zda mají ženy, jež se jim s příběhem svěřují, něco společného.„Ale kromě toho nás spojuje pouze zkušenost s potratem. Potrat nemá nic společného s tím, kdo jste nebo v co věříte. Potrat není politickým prohlášením. Podstupují jej ženy v Polsku i v Indii, podstupují jej ženy konzervativní i liberální,“ dodává.Máme snad zákon regulující operaci kolene?Podle posledních průzkumů z konce října legalizaci potratu bez udání důvodu přesto podporuje pouze pětina polské společnosti. Ne že by to vzhledem k tomu, že reprodukční práva žen představují nedělitelnou součást lidských práv, mělo hrát v legislativním rozhodování roli…„Nemám to lidem za zlé. Mám to za zlé politikům. Právě proto mě vytáčí, jak moc se teď skanduje ‚Jebat PiS‘. Jebat všechny, kdo vládli před nimi a kdo společnost přesvědčili, že takzvaný potratový kompromis je pokladem, jejž je nutno střežit. To legální potrat do dvanácti týdnů je přeci kompromis,“ reaguje Więckiewiczová.Naráží tak na skutečnost, že takřka všechny země na světě omezují přístup žen k potratům. Někde je potrat legální do dvanácti týdnů, někde do čtrnácti a třeba v komunistickém Polsku byl legální do dvaceti týdnů. Nemá to nic co do činění s otázkami zdraví či bezpečí žen, ale s etickým kompromisem, jejž vláda dané země přijala za svůj. Zatímco evropské země umožňují ženám užít potratové pilulky výhradně v nemocnici, v Indii a v Pákistánu jsou dostupné na předpis v lékárně. „Indie a Pákistán samozřejmě nejsou liberálnější než Evropa. Jenže potřebovaly snížit přírůstek obyvatel. Potratová legislativa je socio-ekonomickým nástrojem vlád. Až se bude Polsko potýkat s nezvladatelným přírůstkem obyvatel či s vysokou nezaměstnaností, potratovou legislativu uvolní,“ myslí si Hazal Atay z organizace Women on Web.„Potrat je lékařský zákrok. Máme snad zákony, které regulují operaci kolene? Veškerá potratová legislativa vychází ze stigmatu, jež potraty provází,“ dodává k tomu Więckiewiczová. Ve světě přitom existují země, které se bez potratové legislativy obejdou. Kanadský Ústavní soud v roce 1988 vynesl verdikt, jenž tehdejší restriktivní potratový zákon označil za protiústavní s ohledem na právo žen na život, svobodu a osobní bezpečnost. Parlament pracoval na novém zákonu mnoho let. Potraty se mezitím děly dál…Nový zákon nikdy nevznikl. Potrat v Kanadě dodnes představuje soukromou otázku dohody mezi ženou a lékařem.„Způsob, jakým jsou reprodukční práva žen omezována na celém světě, leccos vypovídá o tom, jak naše společnost ženy vnímá. Jak se muži nadále snaží těla žen kontrolovat,“ vysvětluje novinářka Karolina Domagalská, která o Aborcyjny Dream Team točí dokumentární film.Polské protesty tak v sobě nesou překvapivou naději pro ženy po celém světě. Naději, že debata o potratech pronikne za hranice země a ovlivní způsob, jakým se o potratech bavíme i u nás.Skutečná jména Anny a Danuty byla na jejich přání změněna.\nJaká přesně debata \"u nás chybí\"? Nejsou snad u nás potraty zcela běžná věc, nad kterou se nikdo nepozastavuje? Nejsou snad u nás potraty jako houska na krámě?O čem chcete ještě \"debatovat\"?Nejsou.  Jsou poměrně silně sociálně distribuovány. U žen pocházejících z třídy většiny, jsou dnes spíše vzácné -- sympatický pokrok oproti osmdesátým létům díky dostupné hormonální antikoncepci a společenské toleranci vůči svobodným matkám, přes pokusy některých fundamentalistických idiotů to zvrátit. Malér představují subprivilegovaná prostředí s nízkým vzdělanostním kapitálem, včetně zdravotní osvěty.Diskuse o radikálním zrušení všech legislativních pravidel souvisejících s interrupcí, po které volá Petra Dvořáková, mi u nás skutečně nechybí,  diskuse o tom,  jak umožnit ženám ze subprivilegovaného prostředí možnost realizovat svobodnou volbu mateřství  méně drsnými prostředky než je následné řešení formou potratu, ta ano.Hormonální antikoncepce souvisí s rizikem trombózy a embolie (ženy s leidenskou mutací, kterých je v populaci asi 5%, by ji brát neměly), je také patrná korelace s rizikem rakoviny prsu, může zde být souvislost s pozdější neplodností a problémy s otěhotněním, masové rozšíření hormonální antikoncepce má dále také environmentální důsledky.Ano, to samozřejmě, souhlasím. To je ovšem opravdu přesně opačně proti duchu článku.Podle mého porozumění se o to, co žádáte, snaží iniciativa “Nesoudíme, pomáháme”, která se tady na DR ovšem setkala s velmi nevraživým přijetím, a nejsem si jist, jestli autorkou zde uveřejněného pamfletu proti nim není právě Petra Dvořáková.POKUSY FUNDAMENTALISTICKÝCH IDIOTŮnebyly asi dobře pochopeny: Nešlo samozřejmě o žádnou společenskou stigmatizaci či nějakou ostrakizaci svobodných matek (to by byl hanebný a dnes již i chválabohu nerealizovatelný cíl), ale o zájem dítěte. Pro dítě je lepší, když má nejen matku, ale i otce.BÝT ČI NEBÝT, to je oč tu běží(jedná se zde o hrozbu bití dítěte. Nechtěné bytí dítěte je zlo, chtěné dobro), kdo by ale chtěl nést to břímě, úpět a plahočit se životem?Autorka pak dále moudře připomíná konflikt zájmů: \"Právo žen na vlastní tělo bylo podřízeno zájmu embrya\", ale \"hlavní postavou příběhu se namísto plodu teď konečně staly ženy\":Je důstojnější zapřít se a snášet surovost osudu a jeho rány, anebo se vzepřít moři trápení a skoncovat to navždy? (Zde jde zase o jasnou narážku na interrupci.)Tak svědomí z nás dělá zbabělce ...Přeji šťastný rok 2021 . Vždyť to říkám, idioti.  Protože koho jiného by mohlo napadnout, že pomůže dítěti, když bude urážet a ponižovat jeho matku?Souhlasím, pane Profante.Pomáhat dítěti urážením a ponižováním jeho matky - to může napadnout jen idiota.Přeji Vám všechno dobré v novém roce.Interrupce jako urážka a ponížení matky?Pokud bych, pane Profante, měl vést ty úvahy směrem k nějakému difamačnímu cíli, pak by to samozřejmě takto šlo chápat také. Ano, interrupce by za určitých okolností (nikoliv třeba v případě záchrany života matky) mohla být ponížením (tedy urážkou) matky - jejího poslání vyjádřeného přímo významem slova \"matka\".Jestliže se narození dítěte stane hrozbou (hrozbou ne nutně pro matku, ale třeba pro toho, kdo jí sobecky odmítá poskytnout zázemí bezpečného láskyplného vztahu, pro růst dítěte tak potřebného), pak se dítě samotné stane zlem - je potřeba se ho zbavit. Ano, to je to ponížením matky...Řekl bych to takhle: ponížením matky je využití ženy k pouhému pohlavnímu styku - tedy využití ženy k sexu ideologicky striktně oddělenému od bezpečí láskyplného odpovědného vztahu - vztahu, který je domovem s dveřmi, otevřenými milovanému dítěti...Jestli už Vám ukápla slza jako pracovníkům kanadského nakladatelství Penguin Random House při vydání nové Petersonovy knihy, tak jsem to snad řekl správně.",
  "datum": "Svět → Reportáž8. prosince 2020 v 18.08"
},
{
  "url": "https://denikreferendum.cz/clanek/32059-desitky-lidi-protestovaly-pred-nemeckou-ambasadou-proti-kaceni-lesa-v-hesensku",
  "name": "Desítky lidí protestovaly před německou ambasádou proti kácení lesa v Hesensku",
  "perex": "Před Německým velvyslanectvím v Praze demonstrovaly tři desítky lidí proti kácení Dannenröderského lesa, který má ustoupit dálnici, a chování německé policie při vyklízení tamní okupace. Těžaři už les v mezičase vykáceli.",
  "text": "↗\nKácení lesa několik měsíců přímo na místě bránily stovky lidí, kteří si stavěli domy v korunách stromů. Foto FB Ende Gelände\nTři desítky lidí protestovaly ve středu odpoledne před Německým velvyslanectvím v Praze proti kácení Dannenröderského lesa v Hesensku a proti policejní brutalitě vůči aktivistům, kteří les přímo na místě brání. Les stojí v cestě stavbě dálnice A49, která má začínat u města Kassel a protínat zemský okres Schwalm-Eder.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nAkci pořádají hnutí Limity jsme my, Anarchistická federace, Socialistická Solidarita a Extinction Rebellion ČR. Demonstrace má podle organizátorů vyjádřit odpor proti ničení důležitého ekosystému ve jménu zastaralého a klimaticky škodlivého projektu výstavby dálnice.        „V Dannenröderském lese má být vymýceno sto deset hektarů vzácného lesního biotopu, v němž se nachází zdroj pitné vody a rovněž i mnoho ohrožených druhů. Les funguje jako uzavřený ekosystém a protnutí dálnicí jej efektivně zničí. Z klimatické perspektivy je projekt rovněž vysoce škodlivý. Podle vědeckých studií je účinným způsobem, jak se vypořádat s klimatickou krizí naopak zalesňování. Stavět další nákladnou dálnici je v tomto ohledu zbytečné,\" říká Jakub Caha, jeden z organizátorů protestu.Německé velvyslanectví: vše je v pořádkuVedoucí tiskového odboru Německého velvyslanectví v Praze Holger Ruthe Deníku Referendum řekl, že právo na demonstraci uznává, ale ve stavbě dálnice nevidí žádný problém. Byla schválená Spolkovou vládou i Nejvyšším správním soudem. Z pohledu německé vlády je dálnice důležitým stavebním kamenem v transevropské dopravní síti, který vyplňuje mezeru v severojižním spojení mezi Hamburkem, Frankfurtem a Basilejí.„Nový úsek dálnice bude pro dotčené občany znamenat výrazné snížení zátěže. Otázky ochrany životního prostředí byly v rámci rozhodování a realizace přijatých rozhodnutí zohledněny a pečlivě zváženy,“ popsal Holger.S Holgerovými slovy ale Jakub Caha nesouhlasí. „Nejvyšší správní soud uznal porušení národních i evropských směrnic o ochraně vody, jak upozornila německá ekologická organizace BUND. Ve skutečnosti se jedná o část dálnice v hustě pokryté části Německa, která ušetří jen jedenáct minut jízdy oproti stávajícím cestám. Je absurdní tvrdit, že přinese snížení zátěže pro místní lidi. Právě oni již čtyřicet let proti stavbě protestují, aniž by byli vyslyšeni,“ dodává Caha.Německé velvyslanectví podle Cahy zamlčuje podstatné reálie a zcela ignoruje nesmyslnost a pochybnou legalitu stavby téměř padesáté německé dálnice.         „A to v roce 2020, pět let po uzavření Pařížské dohody a uprostřed klimatické katastrofy,“ uzavírá Caha.Les už je vykácenýKácení lesa už několik měsíců přímo na místě brání stovky lidí, kteří si stavějí domy v korunách stromů, zavěšeni na lezeckých lanech blokují kácení a pořádají pravidelné blokády harvestorů. Německá média několikrát zdokumentovala, jak policie přispěla k pádům aktivistů z velké výšky a několika vážným zraněním.Podle posledních zpráv z Německa už se ale těžařům podařilo vykácet celý les. Hnutí se proto v Německu chce zaměřit na to, aby dálnice nebyla dokončena.         „I když poslední strom padl, náš boj teprve začal. Zasadíme se o to, aby okupace Dannenröderského lesa byla začátkem změny německé dopravní politiky. Každá dálnice už narazí na odpor,“ slibuje na Twitteru německé klimatické hnutí Ende Gelände.\nGalerie (5)\nJe charakteristické, že v běžně slyšených výčtech činností poškozujících přírodu výstavba dálnic pravidelně chybí. Toto mlčení a zamlčování je svého druhu kolaborací v zásadní věci, které jsme si dost užili za starého režimu.  Věci je třeba nazývat pravým jménem. Přetnout (přepůlit) dosud zachované souvislé území přirozeného charakteru o řekněme dvou, třech, či čtyřech tisících km2 dálnicí, je horším činem než nechtěně jednorázově otrávit Bečvu.",
  "datum": "-1 → Zpráva9. prosince 2020 v 17.27"
},
{
  "url": "https://denikreferendum.cz/clanek/32054-volebni-spoluprace-cssd-a-zelenych---ano-ci-ne",
  "name": "Volební spolupráce ČSSD a Zelených — ano či ne?",
  "perex": "V sociální demokracii se diskutuje o nějaké formě spojenectví se Zelenými a menšími levicovými subjekty pro příští sněmovní volby. Jaké jsou přednosti a úskalí takové varianty?",
  "text": "↗\nPro spolupráci ČSSD se Zelenými se opakovaně vyslovil také její místopředseda Michal Šmarda. Na fotografii spolu s místopředsedkyní Zelených Annou Gümplovou a spolupředsedou levicové iniciativy Budoucnost Filipem Hausknechtem. Foto FB Anna Gümplová, Zelení\nČeská politická scéna se necelý rok před sněmovními volbami na podzim 2021 mění a přeskupuje, formují se předvolební bloky či přímo koalice opozičních stran, do politiky nejnověji vstupuje tahoun Milionu chvilek pro demokracii Mikuláš Minář. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVe stagnující či klesající sociální demokracii to po neúspěšných podzimních krajských a senátních volbách a zejména po odhlasování snížení daní hlasovacím spojenectvím ANO s ODS a SPD proti svému koaličnímu partnerovi vře. Jedním z názorů, které zaznívají, je nějaká forma volebního spojenectví a spolupráce ČSSD, Zelených a menších levicových subjektů.Z představitelů sociální demokracie se pro spolupráci se Zelenými po propadáku ČSSD v krajských volbách vyslovili místopředsedové Michal Šmarda a Ondřej Veselý, obecně pro spojenectví s blízkými politickými subjekty i Tomáš Petříček nebo pardubický hejtman Martin Netolický.Ten jako jeden z mála sociálnědemokratických lídrů uspěl zřejmě hlavně díky tomu, že kandidoval nikoli pod značkou ČSSD, ale v koalici pod jiným, obecným názvem. Nabízí se, že by to mohlo být vodítko pro sněmovní volby. Srovnávat krajské volby s těmi do sněmovny ale dost dobře nejde a co funguje na krajské úrovni, v celostátních volbách s výrazně vyšší účastí fungovat nemusí.Zavedená značka bez čitelné tvářeJaké jsou tedy vlastně důvody pro takové řešení, jaká jsou jeho úskalí? Tím nejdůležitějším důvodem pro takovéto či podobné radikální řešení je reálná vyhlídka na to, že voliči sociální demokracii po jejím spoluvládnutí s ANO prostě znovu do parlamentu nepošlou. Vsadit na to, že za vládní angažmá nakonec voliči ČSSD ocení, se stále ještě může zdát jako sázka na jistotu, byť velice skromnou, je to ale dost riskantní. Hodně bude záležet na příštích průzkumech preferencí. Pokud se pád sociální demokracie zastaví a stabilizuje na nějakých sedmi osmi procentech, samostatná kandidátka ČSSD bude zřejmě řešení, které si vedení strany v čele s předsedou Janem Hamáčkem, případně jiné vedení vzešlé z březnového sjezdu, zvolí. Vyhne se tím totiž nutnosti řešit nepříjemné a složité otázky.Jako například tu, zda se vzdát značky sociální demokracie a poprvé kandidovat pod jiným názvem. Ačkoli je dnešní ČSSD v bídném stavu, sociální demokracie jako politický profil má bezesporu řadu výhod, je zcela všeobecně známá a stále ještě má i zřejmý, uchopitelný a relevantní obsah, který voliči dokážou identifikovat. Zda aktuální zástupci české sociální demokracie tento obsah dokážou věrohodně prosazovat a zastupovat, je ovšem věc jiná.Úplně se rozloučit s názvem sociální demokracie asi nepřipadá v úvahu. Pro většinu členů, a nejen těch starších, by to bylo prostě nepřijatelné. Jednou z možností by snad bylo využít sociální demokracie jako jakéhosi „podtitulu“ k hlavnímu, marketingově pojatému názvu. Tak jako bývalý slovenský premiér Peter Pellegrini, který svou novou a podle prvních průzkumů úspěšnou stranu pojmenoval Hlas — sociálna demokracia, paradoxně proto, aby se odlišil od starší varianty s obdobným názvem, Ficovy strany Smer — sociálna demokracia. Nejde ale jen o marketingové úvahy, ale také o to, že spolupráce sociálních demokratů se Zelenými, dalšími levicovými subjekty či osobnostmi z neziskové sféry a odborů by mohla vrátit ČSSD čitelnější, jednoznačnější tvář, učinit ji znovu něčím zajímavou a atraktivní alespoň pro určitou vyhraněnou část voličů. Je ovšem otázka, jak velká část by to byla, nakolik je už „obsazená“ jinými subjekty (zejména Piráty) a zda by to vůbec stačilo na překročení potřebné pětiprocentní hranice.Asi nejpádnějším důvodem proti podobnému řešení je mizerný stav obou hlavních partnerů tohoto případného spojenectví. Jak ČSSD, tak Zelení jsou v současné době v situaci ztráty relevance, kdy jim jejich voliče trvale ubírá jiný, dravější politický subjekt — v případě sociálních demokratů je to ANO, v případě zelených Piráti. Spojení dvou stran ve špatné kondici, ztrácejících potřebný voličský „sex appeal“, spolu s dalšími, dosud z volebního hlediska bezvýznamnými subjekty jako je Budoucnost či Levice, neslibuje o mnoho větší úspěch než samostatná kandidátka sociální demokracie.K čemu je vlastně sociální demokracie?Stejně závažnou překážkou je zaměření nemalé části sociálních demokratů, kteří jsou názorově a politicky zkrátka blíže hnutí ANO než Zeleným. Koalice sociálních demokratů s Babišovým hnutím není náhoda, není to nějaký úlet, ale vychází ze skutečnosti, že na dnešní české politické scéně jsou si obě strany prostě blízko. Nic na tom nemění ani to, že ve věci snížení daní se Babiš spojil s ODS. Prosazovat, že lidem zůstane v peněžence víc peněz, a neohlížet se přitom na výši státního dluhu, je spíš projev populismu než nějaké pravicové ideologie.Dá se tedy předpokládat, že případné volební spojenectví či spolupráce sociální demokracie se Zelenými, menšími levicovými stranami a spřízněnými osobnostmi, pravděpodobně ne ve formě koalice, ale poskytnutí určitého počtu míst na kandidátkách, by některé voliče, a dokonce i členy ČSSD spíš odradila. Jestli by to namísto toho přineslo dostatek nových hlasů, je velmi nejisté. I přesto by takový projekt nakonec mohl uspět. Ovšem pouze v případě, že bude mít velmi rafinovaný a na míru šitý marketing, výrazné osobnosti pokud možno „zvenčí“, a především upozadí ideové, programové rysy. Tak jako všechny úspěšné nové politické počiny posledních let, od Věcí veřejných po ANO, Starosty, Piráty a v budoucnu možná i Minářovo Lidé PRO. Naopak koalice či volební projekt, který zvýrazní vlastní levicovost či „zelenost“, má podle všech dosavadních zkušeností s českou politikou šance velmi malé. Dosavadní zkušenosti ale nejsou všechno a může se stát, že programově jasně definované — v souřadnicích obrany sociálního státu, spravedlnosti a solidarity a boje proti klimatické a ekologické krizi — spojenectví by bylo naopak natolik jiné a vymykající se z dosavadního běhu české politiky, že by právě proto zaujalo a oslovilo.V rámci ČSSD mají úvahy o nějaké formě volební spolupráce napříč levicí v každém případě ten základní význam, že mohou rozhýbat stagnující členskou základnu, přinutit sociální demokraty uvažovat víc a do větší hloubky o tom, co je vlastně smyslem jejich politiky, k čemu je vůbec sociální demokracie dobrá.",
  "datum": "Domov → Sloupek9. prosince 2020 v 9.30"
},
{
  "url": "https://denikreferendum.cz/clanek/32052-skoly-a-covid-rizika-se-musi-vyvazovat-opet-schazi-presvedciva-strategie",
  "name": "Školy a covid: rizika se musí vyvažovat, opět schází přesvědčivá strategie",
  "perex": "Zatímco se Češi připravují na dílčí zpřísnění opatření proti covidu—19, vzdělávací zařízení se do třetího stupně PES teprve posunula. Co vlastně nyní víme o školách, dětech a novém koronaviru? A lze školy udržet dlouhodobě otevřené?",
  "text": "↗\nOtevření škol je potřeba vyvážit zpřísněním v jiné oblasti. Zatížení jedné strany pandemických vah zkrátka musíme vyrovnat na straně druhé. To však vyžaduje pečlivou koordinaci, která se v České republice stále nedaří. Ilustrace HaticeEROL, Pixabay\nČeská republika kvůli zhoršení epidemické situace směřuje do improvizovaně vytvořeného „stupně tři a půl“ stále ještě nového systému PES. Souběžně s tím ale volnější stupeň tři teprve dosáhl na školy. Ministerstvo školství pracuje s jakýmsi vlastním PES, a zatímco se tedy opatření ve zbytku země zpřísňují, do škol v pondělí zamířili středoškoláci, učni, studenti vyšších odborných škol či vysokoškolští prváci.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nSamozřejmě jsou zde různé výjimky a podopatření. Na středních školách, učilištích, konzervatořích a vyšších odborných školách se mají poloviny osazenstva střídat vždy po týdnu. Vysokoškoláci smí do školy, pokud jich nebude v jedné skupině více než dvacet. Jazykové a základní umělecké školy mohou poskytovat lekce deseti lidem najednou. Nadále se nemá provozovat tělocvik ani hudební výchova — tedy kromě škol, jež ji mají jako hlavní náplň.V praxi se tak učitelé nově věnují současně prezenční i distanční výuce. Vysoké školy situaci řeší po svém a mnohdy obnovují pouze praktické semináře. Celkově jsou pravidla složitá a výsledné nastavení se mění prakticky každý týden. Jediná zařízení, jichž se omezení nedotkla, jsou školky. Vyjma těch lesních.Řada rodičů i učitelů je s vývojem nespokojená. Tím spíše, že není zcela jisté, zda všechny školy vydrží otevřené, nebo se komplikovaný proces restrikcí a uvolňování bude opakovat. Leckdo se ptá, zda má omezování výuky vůbec smysl — a to zvláště u základních škol či nižších stupňů škol středních. Když se zavíralo na jaře, panovaly obecné obavy. Následně se ale ukázalo, že dětem nový koronavirus působí zdaleka nejméně potíží. Nasnadě je shrnout, jaké poznatky máme nyní.Ohrožené děti? Snad ne. Ohrožující zřejmě anoJak je to tedy s dětmi a přenosem SARS-Cov-2? Stále složité. Platí, že děti v případě nákazy zpravidla vykazují minimální či neznatelné symptomy, které lze zaměnit s běžným „nachlazením“. Zdá se, že v případě vystavení viru mají nižší — pro orientaci můžeme velmi zhruba uvést poloviční — riziko nákazy. Možná jsou i méně infekční, s jistotou to ale říci nelze. Testy na přítomnost nového koronaviru mezi školáky napříč světem zjistily různé výsledky. Některé studie odhalily i u asymptomatických dětí virovou nálož srovnatelnou s nakaženým dospělým. Podle jiných vědců je obvykle nižší, stejně jako riziko přenosu. V úhrnu víme, že školáci infekční nějakým způsobem jsou. Data ale mají několik úskalí.V prvé řadě jich není až tak mnoho. Řada materiálů zahrnuje děti jen částečně — jejich počty při průřezových studiích jsou mnohdy malé, tedy náchylné k extrémnějším výsledkům. Lze také očekávat, že zcela asymptomatické případy nákazy, jakých je v nižších věkových skupinách až polovina, jsou testované méně. Z toho logicky vyplývá, že pokud budeme zkoumat děti se symptomy, bude se jednat spíše o nadprůměrně zasažené, nikoli o reprezentativní průřez.Děti navíc nelze statisticky hodnotit jako dospělé, a to ze zcela prostého důvodu. Zatímco dospělý se většinou může izolovat a když se dozví o kontaktu s nakaženým člověkem, bude (snad) dávat bedlivý pozor na ostatní, s dětmi je okolí stále v mnohem bližším kontaktu. I pokud budou méně infekční fyzicky, stále jsou — odpusťte necitelnou formulaci — infekčnější sociálně.Závěry také komplikuje to, že v případě komunitního šíření je principiálně obtížné děti coby zdroj přenosu vysledovat, případně zhodnotit, kdo nakazil koho. A i kdybychom se obecně platný závěr pokusili vytyčit, narazíme na definiční potíž: už jen to, co znamená označení „dítě“, je poněkud diskutabilní.České ministerstvo zdravotnictví — respektive hygienické stanice — ve statistikách nakažených pracuje s věkovou kategorií nula až čtrnáct let, jež je z hlediska vývoje nesmírně široká. Fyzicky, psychicky a do jisté míry zřejmě i průběhem onemocnění covid-19 zde lze jen stěží hledat jeden jmenovatel. Tím spíše, že lidé se po všech stránkách vyvíjejí velmi individuálně. Víme pouze to, že daná věková skupina ve statistikách příliš nefiguruje. Osoby do čtrnácti let představují podle dat Českého statistického úřadu zhruba šestnáct procent populace. V úhrnu ale představují jen 8,5 procenta pozitivně testovaných. Setrvale naštěstí platí, že v České republice podle dostupných údajů nikdo mladší čtrnácti let na covid-19 nezemřel.Omezení škol má svůj smysl…Pouštět se do obsáhlejších spekulací o tom, proč máme o dětech méně dat, případně díky čemu jsou covidem-19 méně ohrožené, je bez patřičné odbornosti nemístné. Podívejme se proto raději na údaje o epidemiologických opatřeních namířených na nezletilou populaci, tedy především uzavírání škol. K tomu se řada zemí uchýlila již na jaře, celková strategie se ale napříč světem zásadně liší.Obecně se od počátku předpokládá, že se školy na šíření nového koronaviru podílejí, jejich priorita v rámci takzvaných NPI (non-pharmaceutical interventions / nefarmaceutických intervencí — zásahů proti nemoci nezahrnujících léčiva, ale všemožná omezení, testovací programy a další záležitosti, jež tak důvěrně známe) je různá. Například teď, kdy Česká republika otevírá střední školy, je Švédsko naopak zavírá, čímž kompenzuje větší volnost v jiných oblastech života.I mezi odborníky se pohled na uzavírání škol liší a proměňuje se i napříč časem. „Zatímco v předchozích studiích založených na menších počtech zemí byl uzavírání škol přisuzován jen malý efekt na šíření covidu-19, pozdější důkazy svědčí ve prospěch daného opatření,“ píše skupina vědců v odborném časopise Nature, kde předkládá závěry obsáhlého průzkumu šesti tisíc „NPI“ z osmdesáti různých regionů.Při užití různých hodnotících parametrů a poměrně složitého třídění jednotlivých restrikcí došli k tomu, že uzavření vzdělávacích zařízení se do zpomalení viru promítá jednoznačně a příznivě. Odborníci odkazují i na příklady konkrétních zemí, kde výzkumy stanovily vcelku jasnou souvislost mezi uzavíráním škol a vývojem epidemické situace v následujících týdnech.Podobně hovoří například i modelační studie zveřejněné vědeckým žurnálem Lancet. „Uzavírání škol se již dříve široce užívalo ke zvládnutí chřipky a ukázalo se, že vrcholy epidemií snižuje a oddaluje,“ předesílá tým odborníků, který se zaměřil na sledování odstupu a příčinné souvislosti mezi zaváděním protipandemických omezení a vývojem následujících čtyř týdnů. Analogie s chřipkou se týká čistě šíření viru, nikoli průběhu nemoci u dětí.Výstupy studie ukazují, že zavírání školských zařízení patří do balíčku prvořadých restrikcí. Podobně jako u jiných omezení se ale příznivý výsledek projeví až s časovým odstupem od zavedení. „Role dětí u SARS-Cov-2 a jeho přenosu je stále nejasná. Modelová studie z Číny [publikovaná časopisem Science, pozn. red.] ale ukázala, že uzavření škol samo o sobě nedokázalo zabránit přenosu, nicméně potenciálně mohlo [v důsledku] omezit maximální výskyt nemoci o čtyřicet až šedesát procent a epidemii oddálit. V naší práci jsme ukázali, že samotná uzávěra může k osmadvacátému dni snížit přenos o 15 procent, zatímco znovuotevření o 24 procent zvýšit,“ uvádějí odborníci.Vědci zdůrazňují, že nehodnotili opatření, jako je „fyzický odstup ve třídách (omezení velikosti tříd, umisťování bariér mezi studenty) a mimo ně (na obědech, přestávkách či v dopravě), vliv posílené hygieny (intenzivní čistění prostoru, mytí rukou, „roušky“) a dalších (jako měření teploty při vstupu)“. V diskusní části článku ale naznačují, že právě podobná dílčí pravidla tvoří zásadní nuanci mezi relativně bezpečným a riskantním provozem škol. Ukázkový příklad druhého představuje propuknutí nákazy mezi izraelskými středoškoláky jen deset dní po obnovení výuky: roli mohly sehrát plně obsazené učebny spolu k nenošením ústenek.…ale má bezpočet problémůNelze sice vyvodit, že by otevření škol bez „roušek“ nutně vedlo k naprosté tragédii, rizika a epidemiologický přínos uzávěry ale také nemůžeme jen tak pominout. Přímou zkušenost jsme zatím neprodělali. Jak jsme popisovali v září, první plošný návrat školáků do tříd v České republice přišel přesně v době, kdy jsme již měli na virovou exponenciálu zaděláno. Dramatičtější přírůstky nově nakažených zde nastaly souběžně se začátkem školního roku: nemocní se tedy nenakazili od dětí, nýbrž ještě v srpnu nezávisle na školách. Jak psal ekonom Daniel Münich z CERGE-EI, otevření škol spolu s návraty z dovolených do práce bylo zřejmě spíše pověstným „škrtnutím v prachárně“.Panuje obecná shoda, že školy nelze zavírat jen tak. Jednak je nutné něco dělat s dětmi, které nemohou zůstat samy doma — a uzavřít s nimi i jednoho rodiče na ošetřovném je poněkud kostrbaté řešení — jednak nelze školákům stále trhat zaběhnutou rutinu, socializaci se spolužáky a vlastní vzdělávací proces.To píší i vědci v Nature: „takto radikální opatření mají nežádoucí následky. Uzávěra škol přerušuje učení a může vést i ke špatnému stravování, stresu a sociální izolaci“. Postupnou normalizaci distanční výuky ponechme tentokrát stranou. Víme, že zavřít školy je závažný krok spojený s opravdu nouzovou situací.Vyzkoušel se proto i provoz s dílčími preventivními pravidly. To se stalo příležitostí pro rozhořčené debaty. Nemalé části rodičů pochopitelně vadilo zavádění „roušek“ mezi školáky, někteří lidé psali, že se dětem špatně dýchá, dělají se jim opary a podobně. Objevily se i fámy o údajné škodlivosti ústenek u dětí, v čele s pavědeckými příspěvky na sociálních sítích, podle nichž látka přes obličej povede k otravě či takzvané respirační acidóze. Je zřejmé, že nařízení týkající se přímo dětí představují způsob, jak obratem dokonale popudit rodiče a rozvířit bezpočet apokalyptických představ.Proti zarouškování škol se postavila i část učitelů, ovšem z věcnějších důvodů. „Setkáváme se u učitelů s odezvou, že v rouškách a respirátorech je pro ně velmi složité udržet pozornost žáků i nezbytnou kázeň při výuce,“ shrnul v polovině září předseda Českomoravského odborového svazu pracovníků školství František Dobšík. Odbory tou dobou apelovaly na vládu a hygieniky, aby v kritických okresech školy raději rovnou zavírali, respektive přesouvali na distanční výuku.Otevřené školy musí někdo vyvažovat. Někdo kompetentní Vidíme, že při větším výskytu SARS-Cov-2 je ponechání škol v normálním režimu mírně řečeno hazardní, pragmaticky nemožné. Co ale s tím, když je jakékoli opatření složité, v některém aspektu sporné či nepopulární?Bohužel platí totéž, co u většiny hlavních protipandemických restrikcí: stoprocentně dobré řešení neexistuje. Nastavení čehokoli od škol přes volný pohyb, provoz restaurací či obchodů až po pravidla přechodu státních hranic představuje rovnici s mnoha proměnnými, z nichž některé v danou chvíli ani nemusíme znát. Zda mohou být školy otevřené za všech okolností? Jistě. Jen je nutné, aby se předem, důkladně a na základě maxima dostupných dat odhadlo, čím je nejlepší vyplývající rizika vyvážit. Analogicky bychom se mohli rozhodnout, že chceme za jakýchkoli okolností udržet i ledacos jiného: továrny, hospody, návštěvy v sociálních zařízeních, cestování, fotbal či operu. Aby ale nenastalo neštěstí, zatížení jedné strany pandemických vah musíme vyrovnat na straně druhé.Úměra je málokdy přímá. Otevření škol nemusí znamenat uzavření ostatního života. Lze například navyšovat dostupnost i kapacity testů a robustním sociálním systémem motivovat k jejich využívání. Příkladem takové snahy je nedávno zpřístupněné bezplatné testování učitelů, jež se má koncem příštího týdne rozšířit na celou populaci. Zde se ale zatím zdá, že pokulhává komunikace i logistika. Ředitelé škol prý dostali kompletní informace až ve čtvrtek — den předtím, než měli na testy vyrazit první učitelé. Ministerstvo zdravotnictví počítá nejméně s jedním odběrovým místem na okres, pro některé pedagogy to ale nestačí. Testovat se sice teoreticky mohou v pracovní době, musí se ale obstarat suplování.V českých poměrech jde o typickou situaci, kdy probíhá cosi v základu logického, ale část dotčených o tom neví včas a provedení má limity. Podobný proces zažíváme prakticky neustále — mnohdy ve výrazně horších variantách — a platí i pro otevírání či zavírání škol obecně. Mnoho lidí pravděpodobně vůbec neví, kdy se jaké ročníky do výuky vrátí, případně za jakých podmínek se může provoz opět přerušit.Výše popsaná teorie otevřených škol vyvažovaných jinými opatřeními zní logicky, v praxi se jí ale spíše nedočkáme. I když se seznámíme s maximem odborných dat, je velmi pravděpodobné, že nakonec rizikovost vzdělávacích zařízení či účinnost dílčích preventivních pravidel vyzkoušíme podobně, jako jsme v posledních měsících zkoušeli takzvané promořování — tedy nechtěným experimentem.",
  "datum": "Domov → Analýza8. prosince 2020 v 16.48"
},
{
  "url": "https://denikreferendum.cz/clanek/32051-tema-menstruace---zesoukromi-naverejnost",
  "name": "Téma menstruace — ze soukromí na veřejnost",
  "perex": "Návrh ministryně Schillerové snížit DPH na menstruační potřeby lze jen přivítat. Nikoli proto, že by ženám skutečně ulehčil, nýbrž proto, že přinese alespoň nějaký posun v symbolické rovině. Menstruace je tématem celé společnosti.",
  "text": "↗\nMluvit o menstruaci veřejně a nezřídka i soukromě je nadále považováno za nepatřičné a ženy i muži se běžně uchylují k různým zastíracím manévrům. Foto frolicsomepl, Pixabay\nMenstruace nebývá právě populárním konverzačním tématem. Navzdory tomu, že ženy omezuje v plném pracovním nasazení. A to v situaci, kdy společnost hodnotí vrcholový pracovní výkon velmi vysoko — nejen symbolicky, ale i finančně. Ukazuje na to i porovnání průměrných platů v pečujících profesích s platy manažerskými.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMluvit o menstruaci veřejně a nezřídka i soukromě je přitom nadále považováno za nepatřičné a ženy i muži se běžně uchylují k různým zastíracím manévrům a slovním odbočkám typu bolesti břicha nebo hlavy. Celý cyklus a debata o něm jsou zkrátka vnímány jako něco asexuálního, nadbytečného a vzbuzujícího stud. Odklízí se proto bezpečně do pomyslného šuplíku s prášky proti bolesti.V posledních týdnech však i toto téma zarezonovalo českým mediálním prostorem, a proniklo tak ze soukromí na veřejnost. Stalo se tak v souvislosti s návrhem ministryně Schillerové (nestr. za ANO) na snížení DPH na menstruační potřeby. Intimní přešlo v politické.Jak uvedla MF Dnes nebo Blesk, Schillerovou kromě příkazu premiéra Babiše inspirovala skotská zkušenost. Podle zákona, jejž Skotsko přijalo minulý měsíc, budou menstruační potřeby volně k dispozici ve veřejných budovách škol, úřadů nebo univerzit a obecně na veřejných toaletách.Skotská zkušenost Úsilí o zmírnění finančních výdajů na menstruační potřeby ve Skotsku iniciovala labouristická poslankyně Monica Lennon už v roce 2016, jeho přijetí pak urychlila nastupující koronavirová pandemie. Ta přispěla i ke zrodu českého návrhu na snížení DPH.  Přijaté opatření má ulevit nejchudším rodinám a vyřešit problém takzvané menstruační chudoby. Z širšího pohledu ale představuje také významný symbolický krok k rozšíření a uznání dalších ženských práv a svobod.Podle BBC skotský zákon umožní nejchudším ženám ušetřit až osm liber měsíčně, přičemž v průzkumu, jehož se účastnilo 2000 respondentek,  25 % uvedlo, že s ufinancováním těchto základních hygienických potřeb dlouhodobě zápolí. V českém kontextu z čistě ekonomické perspektivy lze říct, že například rodina živící tři dospívající dcery by ušetřila zhruba 210 až 300 Kč za měsíc. Rozhodujícím faktorem je přitom samozřejmě délka a intenzita cyklu, ne každá žena totiž menstruuje pouze čtyři dny. Zatím by se ale ženy musely spokojit jen se sníženým DPH.Symbolická perspektiva a další rozšíření ženských práv a svobod, které by opatření přineslo, je však neméně důležitou rovinou problému.Někdo si možná řekne, že mluvit o právech a svobodách v souvislosti s menstruačním a reprodukčním cyklem je přehnané. Tělesnost a svoboda spolu ale souvisejí velmi úzce. Uvědomí si to asi každý, kdo byl delší dobu tělesně nebo zdravotně limitován. Minimálně mateřství potom představuje značný zásah do tělesnosti každé ženy a menstruace je jeho nezbytnou podmínkou. Nestojí alespoň za úvahu ptát se, zda by ženy spolu s těmito omezeními měly nést ještě finanční břímě?Podle mnohých kritiků zákona, které cituje například server MF Dnes, by platit měly. Mezi nejčastější námitky přitom patří „spravedlivý“ požadavek na proplacení pánských potřeb na holení. Na něj se však dá snadno odpovědět nejen tím, že holicí potřeby dnes využívají muži i ženy, ale také tím, že zatímco muž se může pohodlně rozhodnout, že se nějakou dobu holit jednoduše nebude, žena se své menstruace vzdá jen těžko. Gentlemanské návrhy na náhradu dámských vložek mechem asi v civilizované společnosti netřeba komentovat.Podobnými diskusemi se dále otevírá otázka, nakolik je menstruace mužským tématem, a zda jsou někteří muži ochotni tento proces chápat jako něco víc než jen jako otravnou pauzu mezi obdobím sexuální aktivity.Problém se ale dá také obrátit. Společně s Monikou Lennon pak můžeme říct, že pokud jsou na veřejných toaletách volně k dispozici toaletní papír a mýdlo, proč bychom tam neměli najít také vložky a tampony. Menstruace je přece normální fyziologický proces a její tabuizace neprospívá ničemu.\nže Skotský zákon se týká v první řadě veřejných budov - škol a úřadů, kde musí být menstruační potřeby k dispozici zdarma. Něco jak toaletní papír.Zákon dále ukládá místním úřadům zajistit, že menstruační potřeby musí být v jejich oblasti dostupné zdarma každému, kdo je potřebuje, což ale neznamená, že by musely být v drogeriích zdarma - spíš bude jednoduše možné si je v úředních budovách vyžádat. Bude toho asi využívat jen zlomek všech Skotek. Zákon také explicitně říká, že pokud bude možnost si potřeby objednat domů (a tahle možnost není pro samosprávy povinná), tak \"zdarma\" nezahrnuje poštovné a balné.Čili není kvůli čemu dělat povyk, protože žádné \"vložkovné\" se nikomu posílat nebude, zákon je takový opatrný krůček do 21. století a prospěje hlavně těm ženám, kterým ušetřit pár liber stojí za to dojít někam na úřad, a puberťačkám, které nemají to štěstí že se jim vložky v koupelně objevují \"samy od sebe\" a musejí to nějak řešit.https://beta.parliament.scot/-/media/files/legislation/bills/current-bills/period-products-free-provision-scotland-bill/stage-3/bill-as-passed-period-products-free-provision-scotland-bill.pdfJsem pro to, aby i jídlo bylo všude dostupné zdarma. Vždyť jíst je také fyziologická potřeba, které se nemůžeme zbavit. A bydlení potřebujeme jakbysmet.Fyziologické i školní potřeby by měly být zdarma.Často se teď v pokrokových kruzích mluví o legalizaci prostituce. (Ona není nelegální, ale to samozřejmě nijak nebrání její legalizaci - tedy legalizaci jejího zprostředkování - postaru \"legalizaci pasáků\".) Když by tedy konečně prostituce byla legální, nemohl by i sex být zdarma? (Je to také fyziologická potřeba - ta pracovnice.)",
  "datum": "Domov → Komentář8. prosince 2020 ve 14.05"
},
{
  "url": "https://denikreferendum.cz/clanek/32069-po-brexitu-a-diky-michaelu-goveovi-pookreje-britska-priroda-ne-neni-to-hoax",
  "name": "Po brexitu a díky Michaelu Goveovi pookřeje britská příroda. Ne, není to hoax",
  "perex": "Oč sebeneuvěřitelněji to zní, o to víc je to fascinující: britská reforma zemědělské politiky je přesně tím, co by potřebovala celá Evropa, a tím co více méně, leč marně prosazovala Evropská komise.",
  "text": "↗\nBritové jsou národem milovníků přírody. Kupříklad Královská společnost pro ochranu ptactva, v jejímž logu je právě tenkozobec opačný, má přes milion členů. Foto Andreas Trepte, WmC\nJaký bude nejviditelnější důsledek britského rozvodu s Evropskou unií? Možná už máme odpověď. Doslova a do písmene promění velkou většinu ostrovní krajiny — konkrétně devětašedesát procent, které tvoří pole, louky a pastviny. A jak se u brexitu už stalo dobrým zvykem, věc je notně zašmodrchaná.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPatrně nejkonsekventnějším z bezprostředních následků odchodu totiž bude velkorysá reforma zemědělství, kterou Johnsonova vláda oznámila. Měla by podstatně vylepšit péči o půdu a vracet na venkov živou přírodu. Brexit přitom vlastně není její příčinou. Posloužil spíš jako rozbuška.Evropa je možná svými agrárními dotacemi proslulá, ale vůbec ne výjimečná. V porovnání s podobnými státy světa stojí někde uprostřed. Farmy se subvencují skoro všude. Američané, Kanaďané nebo Rusové platí o něco méně; srovnatelně bohaté asijské státy, Švýcarsko či Norsko naopak více. Nicméně Společná zemědělská politika, kterou se subvence řídí a jež pohlcuje čtyřicet procent unijního rozpočtu, je konstrukt z počátku šedesátých let. Tehdy měla posílit potravinovou soběstačnost kontinentu, jenž v čerstvé paměti nesl válečnou zkušenost. Postupně ale naráží na krizi legitimity. Evropské zemědělství se během poválečných desetiletí vyšvihlo úplně jinam. Nedostatek a hlad spolehlivě přestal být typem krizí, jaké potřebujeme řešit. Vynořují se nové starosti. Intenzivní výroba ve velkém poškozuje půdu a vytlačuje zbývající přírodu, miliony lidí trpí obezitou a venkov se vylidňuje. Z polí v unii každoročně odtéká skoro miliarda tun ornice a Evropu obývá asi o 420 milionů méně ptáků než v roce 1980. Voliči přestávají akceptovat, že státní politika dělá více škod než užitku — a ještě se po nich chce, aby to platili. Agrární subvence se během minulých tří dekád hodně proměnily. Za prvé přestaly přímo financovat produkci za každou cenu. Reformy takzvané Agendy 2000 skoncovaly s podporami za vyrobené tuny pšenice nebo litry mléka. Ponejvíce se platí za obdělávané hektary. A součástí systému se postupně staly také bonusové příspěvky na lepší péči o krajinu. Jde do nich asi sedm procent subvenčních peněz a některé jsou opravdu hodně užitečné. Pořád ale každá farma dostává hlavní paušální platbu prostě za to, že farmaří. Bez ohledu na to, jestli dodává nějakou veřejnou službu. Zemědělské asociace sice argumentují, že veřejným zájmem je farmaření samo o sobě. Voliči a zákonodárci však tyto vývody přestávají přijímat. Nový přístupMomentem rozluky se na Británii samozřejmě přestává vztahovat unijní Společná zemědělská politika. Proto Mayové a posléze Johnsonova vláda musela — chtíc nechtíc — vymyslet, co nachystají místo ní. A přišly s průlomovým plánem.Britové udělají přesně to, co už řadu let v unii prosazují ekologické organizace, vědci a ekonomové. Během příštích sedmi let úplně skončí s paušálními platbami. Na největších farmách budou už příští jaro o čtvrtinu nižší než letos. Peníze ale krok po kroku převedou do nového systému plateb za oživování krajiny, péči o půdu nebo lepší podmínky pro zvířata. Do zemědělství budou nadále směřovat stejné částky, ale tak, aby vytvářely úplně jiné pobídky. Plán také počítá s investicemi, které farmy připraví na novou ekonomiku, pomohou jim orientovat se na nové služby a posílit produktivitu. Přesné podmínky nových programů teprve vzniknou. Už teď ale je vidět, že jde o větší změnu než všechno, k čemu se unijní státy odvážily během minulého půlstoletí. Takže receptem na lepší starost o krajinu nebo půdu je exit z Evropské unie? Tak to sotva.Shoda náhodPokud někdo brání členským státům v reformě zemědělských dotací, určitě to není Evropská komise. Dobře to bylo vidět v minulých týdnech. Ursula von der Leyenová loni navrhla, aby se úprava zemědělských dotací stala jedním z pilířů unijní Zelené dohody. Projekt nebyl zdaleka tak ambiciózní jako britský. Chtěl ale ve velkém do krajiny vracet drobnou zeleň, chránit zbývající květnaté louky před rozoráním, cíleně obnovovat přírodu a postupně snižovat paušální platby. Letos ale návrh dostali do rukou ministři členských států. V nebývalé souhře s Evropským parlamentem jej během listopadu proškrtali, položku po položce. Prakticky obnovili status quo. Komisaři po hlasování seriózně uvažovali, že do sporu shodí politickou atomovou bombu, jaká nemá v unijní historii obdobu: legislativu kompletně stáhnou z projednávání a pokud státy nechtějí reformu, nebudou dotace žádné. Brexit byl ve správnou dobu na správném místě. Během minulé dekády se obnova — nikoli jen ochrana — přírody stala velkým tématem britské politiky. Vlády postupně nechaly prověřit, co krajině chybí a jak vytvořit správné ekonomické pobídky. Protože zemědělství v Londýně spadá pod resort životního prostředí, ucelený přístup se scházel pod jednou střechou. A pak se ministrem životního prostředí v kabinetu Theresy Mayové stal Michael Gove, jeden z předáků kampaně za brexit. Politicky nepříliš prestižní křeslo dostal víceméně za trest. Konzervativní politik s pověstí pravicového vizionáře a disruptivními sklony — byl to mimochodem on, kdo do špičkové politiky přivedl provokativního poradce Dominica Cummingse — ale začal uvažovat strategicky. Lidé z ekologických organizací ho privátně — a překvapeně — popisovali jako nejlepšího šéfa ministerstva za posledních několik desetiletí. Koneckonců o něčem vypovídá, že do čela úřadu, který má obnovu přírody na starosti, posadil Tonyho Junipera, bývalého ředitele britské partnerské organizace Hnutí DUHA.Podhoubí několik let běžící diskuse o obnově přírody, odvážný ministr a nevyhnutelnost nové agrární politiky se tak sešly v příležitost, která vytvořila jednu z největších inovací v současné správě krajiny. Česká republika ji nemůže doslova okopírovat: naše zemědělství se dál pohybuje v mantinelech evropských pravidel. Mohlo ale udělat dvě věci. Především přejít z tábora opatrných odpůrců změn mezi státy, jež prosazují reformy. A především bychom mohli doma více sahat po nevyužitých možnostech, jaké i Společná zemědělská politika dává k lepší péči o půdu.",
  "datum": "Svět → Komentář11. prosince 2020 v 15.12"
},
{
  "url": "https://denikreferendum.cz/clanek/32068-summit-euschvalil-55-snizeni-emisi-doroku-2030-experti-nebude-tostacit",
  "name": "Summit EU schválil 55% snížení emisí do roku 2030. Experti: Nebude to stačit",
  "perex": "Představitelé států EU se shodli na novém cíli do roku 2030: emise CO2 se mají snížit o pětapadesát procent. Podle expertů se jedná o účetní trik, protože emise reálně klesnou mnohem méně. Usnesení navíc uvádí plyn jako přechodové palivo.",
  "text": "↗\nZemě V4 opět hrály suverénně nejhorší úlohu. Foto FB Andrej Babiš\nPo dramatickém celonočním jednání schválili v pátek nad ránem představitelé všech členských států Evropské unie zpřísnění cíle pro snižování emisí do roku 2030, a to ze současných čtyřiceti procent na pětapadesát. Jednání summitu prodloužil zejména postoj Polska, Maďarska a České republiky, které se snažily zajistit lepší finanční podmínky pro transformaci energetiky pro své státy. A také prosadit, aby plyn a jaderná energie byly oficiálně považovány za technologie určené pro zelenou transformaci.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nZatímco v případě atomové energie zástupci států Visegrádské čtyřky neuspěly, plyn jako transitní palivo se jim do výsledného usnesení podařilo protlačit, a to zejména díky podpoře ze strany Francie. Stejně tak se středoevropským státům podařilo zajistit, že výnosy ze systému obchodování s emisními povolenkami půjdou ve větší míře do států, které jsou na uhlí více závislé. Tedy právě do Polska, Německa a České republiky.Předseda Evropské rady Charles Michel po uzavření dohody uvedl, že tento krok byl nezbytný k zajištění toho, aby Evropská unie dosáhla do poloviny století uhlíkové neutrality. „Stali jsme se lídry v boji proti změnám klimatu,“ uvedl Michel na svém Twitteru.Experti z ekologických organizací však toto nadšení nesdílejí. Vadí jim zejména, že stanovený cíl je nedostatečný a závazný sice pro všechny státy, ale je zprůměrovaný na celou Evropskou unii. Jinými slovy některé státy mohou snižovat méně, pokud jiné budou snižovat více. Stejně tak požadovali, aby v souladu s doporučením vědců Evropská unie snížila emise v příští dekádě alespoň o pětašedesát procent. Nejvíce jim však vadí, že do cíle se započítává i zachycování uhlíku lesy či půdou a vylepšování bilance mokřady či jinými ekosystémy.I podle analýz Evropské komise kvůli tomu bude výsledné snížení emisí v klíčových sektorech, jako je energetika, doprava či zemědělství, pouze na úrovni padesáti procent. Pokud instituce Evropské unie výrazněji nepřepracují současnou klimatickou legislativu, zvládne EU podle svých vlastních analýz snížit během příštích deseti let emise jen o šestačtyřicet procent. „Vlády se budou snažit prodat toto rozhodnutí jako historický krok, nicméně všechny analýzy ukazují, že se jedná jen o drobný posun ve snižování evropských emisí. Ukazuje to, že politici nedbají na doporučení klimatických vědců. A také, že většina politiků se bojí zakročit proti velkým znečišťovatelům,“ uvedl Sebastian Mang z evropské pobočky Greenpeace.Poláci: chceme rovné zacházeníPolsko s Česká republika při osmihodinovém jednání vedly skupinu převážně východních států, které požadovaly záruky, že dostanou více peněz na uskutečnění energetické transformace. Mimo jiné se jim povedlo zajistit také navýšení rozpočtu Modernizačního fondu pro východní státy. Tento fond tvoří výnosy z emisních povolenek a je určený na investice do energetiky.Polský premiér Mateusz Morawiecki novinářům řekl, že při jednání chtěl hlavně dosáhnout spravedlivého zacházení se státy, které na transformaci ekonomiky potřebují více peněz a času. Zkušenosti s čerpáním evropských peněz určených pro přechod na nízkouhlíkovou ekonomiku ve státech, jako je Polsko a Česká republika, jsou však takové, že většinou končí v rukou velkých energetických korporací.Příkladem může být nastavení pravidel pro čerpání peněz z Modernizačního fondu, ve kterých ministerstvo životního prostředí zvýhodnilo velké firmy. Andrej Babiš pak při jednání zároveň prosadil, aby státy Evropské unie braly ohled na to, že se Česká republika nyní potýká s úbytkem lesů v důsledku kůrovcové kalamity. Reálně tak české lesy emise nezachytávají, ale naopak vytvářejí.I v tomto případě ekologové dlouhodobě upozorňují, že za neutěšený stav lesů může v první řadě vláda, která dlouhodobě podporuje výsadbu smrkových monokultur a dopustila přemnožení spárkaté zvěře.Neúspěšný byl však pokus českých a polských vyjednavačů dostat do usnesení explicitní podporu pro jadernou energii jako zdroj určeného pro přechod na čistou energii. Úspěšní byli pouze v případě plynu, který je v textu zmíněn jako přechodové palivo. Jak však vědci i ekologové dlouhodobě upozorňují, plyn ve skutečnosti klimatickou krizi významným způsobem prohlubuje.„Česká republika na jednání Rady zopakovala svou tradiční figuru. Dejte nám víc a nejlépe na jádro. Ale uspěla jen polovičatě. Jádro není narozdíl od plynu v textu zmíněno jako přechodová technologie. Znamená to však, že plynové projekty budou moct čerpat peníze pro takzvaně zelené investice. Přitom plyn je fosilní palivo. Čeká nás ještě hodně práce,” vysvětlil Jan Freidinger z české pobočky Greenpeace.Konečnou dohodu však musí ještě schválit Evropský parlament, který si na jednom ze svých dřívějších jednání schválil, že podporuje snížení emisí o šedesát procent a pro všechny státy závazně. Podle bruselských novinářů se však nedá očekávat, že by se Europarlament vzepřel rozhodnutí Rady. Evropská komise pak bude muset navázat s významnými změnami klimatické legislativy, které by měly dosažení nového cíle zajistit.\nVýsměch.Katastrofálněji to nemohlo v podstatě dopadnout.V Rusku, Azerbajdžánu i jinde ovšem plná spokojenost.Jediné štěstí, že na tom nezáleží...",
  "datum": "Domov → Zpráva11. prosince 2020 v 13.43"
},
{
  "url": "https://denikreferendum.cz/clanek/32066-karvinsko-ceka-lecba-sokem-okd-skonci-uz-zarok-proc-tonikdo-neprizna",
  "name": "Karvinsko čeká léčba šokem: OKD skončí už za rok. Proč to nikdo nepřizná?",
  "perex": "Na Karvinsku se zřejmě přestane těžit černé uhlí už za rok. Odpovědní politici ale mlží a předhánějí se v planých slibech a jalových strategiích, které sledují zájmy korporací, nikoli reálně ohrožených lidí, obyvatel i zaměstnanců.",
  "text": "↗\nS lidmi v Karviné stát už zase hraje zcela nečestnou hru. Foto Jakub Patočka, DR\nStarý pán Jindřich má ještě starší domek bez základů v Karviné-Ráji. Jako v ráji se mu tam ale už dávno nežije. Jeho dům stojí na Rájském kopci, nedaleko dvou dolů. Jako přibývá vrásek na tváři panu Jindřichovi, přibývá i prasklin na jeho domě. Způsobují je otřesy i poklesy půdy. \nPsali jsme z regionů ještě, než to bylo cool. Prosíme, podpořte nás a pomozte nám stabilizovat provoz redakce.\n♥︎ Daruji\n×\nJen letos se země v Karviné otřásla kvůli důlní činnosti stoosmdesátkrát. Hlavně v posledních měsících obyvatele okolí Dolu Darkov a ČSM v noci budí drnčení skleniček a houpání lustrů velmi často. Rájský kopec se navíc řadu let pomalu sesouvá do poklesové kotliny pod Karvinským mořem. Takový „dům u moře“ tedy prodáte jen těžko, nezbývá než se snažit vymoci od šachty aspoň odškodnění.Ani to ale není procházka růžovou zahradou. Pokud je Váš dům zařazený do zóny s minimálními vlivy na povrch, těžař je ve výhodě, nic nedostanete a musíte škody prokázat. Pan Jindřich za posledních pět let oslovil několik znalců a geodetů, nikdo ale neměl odvahu ani chuť proti OKD jít kvůli pár tisícovkám za měření a posudek pro starého pána. Je to souboj Davida s Goliášem. Podobně jsou na tom stovky domkařů v celé Karviné. Domy jim praskají, OKD ale důlní škody často zamítá, a pak nezbývá než si najmout vlastního znalce, zaplatit posudek a soudit se. Je to těžké, zdlouhavé, nákladné a málokdo má na to nervy.Kdy tomu bude konec?Proč o tom ale píšu? Abych vysvětlila, že pan Jindřich chce stejně jako havíři na Dole ČSM vědět, jak dlouho to ještě bude pokračovat a jestli hrozí, že se bude těžit déle než rok nebo dva. Uhlí neroste na stromě a každý další porub znamená další poklesy, otřesy, znečištěné potoky, popraskané domy, silnice, duše. Nejistota Karviné nesvědčí a trvá už příliš dlouho.Všichni na Karvinsku teď bedlivě sledujeme další vývoj na šachtě. Zatímco jedni se obávají o své domovy, jiní se bojí o krajinu a životní prostředí, další o své živobytí a budoucnost rodiny. Obavy, nejistota a bezmoc jsou ale tím, co nás všechny spojuje. Bohužel lidé na Karvinsku jsou ale zpravidla ti poslední, kteří se dozvědí pravdu. Vždycky někdo někde rozhodne o našich osudech. A teď se zřejmě odehrává další dějství tohoto příběhu.Důl ČSM, který bude jako jediný pokračovat i po 1. březnu příštího roku, má povoleno těžit podle platné EIA jen do roku 2020. Pokud by se v těžbě pokračovalo dál mimo již povolené poruby, musely by se urychleně dokončit všechny podklady a povolovací procesy. Posuzování vlivů na životní prostředí ale skončilo v lednu 2020 zjištěním, že se jedná o významný zásah do životního prostředí, těžař musí dopracovat podklady a zahájit proces posuzování. Od té doby se ale nestalo vůbec nic. Řízení by se zcela jistě účastnili i lidé v praskajících domech, sousedící Polsko, samosprávy i ekologické spolky. Může to trvat roky. OKD v přípravě dokumentace ale zjevně nepokračuje.Konečný účet přesáhne patnáct miliardUhelná komise teď za velké pozornosti médií i veřejnosti rozhodla o konci uhlí v Česku v roce 2038, tedy za 18 let. Dříve to prý nešlo, nestihli bychom se připravit. Karvinsko ale zjevně čeká léčba šokem. Člověk by předpokládal, že černé uhlí mělo u uhelné komise prioritu, protože Karvinsko se s útlumem bude muset poprat už za osmnáct měsíců, nikoli let. To bychom ale nebyli v České republice. Uhelná komise OKD prakticky vůbec neřešila. Tragikomedie pokračuje. Už chápu premiérovo heslo: Řídit stát jako firmu. Pokud měl tou firmou na mysli OKD, nechci vidět, jak dopadne republika. Premiér stejně jako mnozí jiní OKD pouze chytře využil před volbami, když při návštěvě Karvinska plácl, že stát firmu zachrání a udrží v chodu do roku 2030. Kdykoliv jsem upozorňovala, že těžařský kolos může skončit dřív, protože rozhazuje, rozdává štědré odměny nebo investuje stovky milionů do výkupů domů v lokalitách, kde se možná nikdy těžit nebude, stala jsem se terčem výsměchu a rozhořčených reakcí. Stát ale nakonec OKD nespasil a nepohlídal, účet za toto selhání teď stejně jako za nepovedenou privatizaci zatáhneme my všichni včetně patnácti miliard za útlum. V konečném účtu se navíc bude stát muset vypořádat i se soudy, které se na něj hrnou v rámci uznání pohledávek vůči původním investorům. Celková suma za útlum 15,6 miliard korun tedy podle mého není zdaleka konečná.Naprosté selhání státuZa dvacet let, po které se o konci OKD mluví, jsme mohli být skvěle připraveni. Ale nejsme a už to nedoženeme. A může za to populismus mých politických konkurentů, kteří chronicky selhávají v umění říct lidem nepříjemnou pravdu. Transformace přijde, ať se nám to líbí nebo ne. A přijde dřív, než plánujeme.Populismus bohužel převládl i v nedávných volbách krajských, kde se mí političtí protivníci předháněli, kdo kategoričtěji odmítne, že by poslední černouhelný důl na Karvinsku mohl skončit už za rok nebo za dva. Označovali to za fantasmagorii, nesmysl, naprosto nereálný scénář. Lidé se tedy zase uklidnili a věřili, že zas tak horké to nebude. Uhlí a koks přece potřebují ocelárny, teplárny i elektrárny. Nebude čím topit, všechno se zhroutí. To přece nemůžeme dovolit.A ejhle už je to tu. Dva měsíce po volbách se to v politických kruzích bere pomalu za samozřejmost. Oficiálně to ale lidem nikdo nepřizná a dál se mlží. Nechme se tedy opět překvapit, už za pár měsíců definitivně zjistíme, jestli OKD končí definitivně, a jestli se tedy skutečně zhroutí všechno, nebo se spíše než průmysl a teplárny zhroutí lidé, kteří přijdou o práci, skončí na úřadu práce, v exekucích a bez šance na pořádnou rekvalifikaci. Osobně si troufnu tvrdit, že zimou neumřeme a Třinecké železárny ani Liberty nezkrachují, jak předvídají někteří mí krajští kolegové.Zájmy lidí na Karvinsku mají dnes menší váhu než zájmy korporacíNejvíce na rychlý pád OKD nedoplatí průmysl ani soukromé teplárny, jak tvrdí současné vedení Moravskoslezského kraje, ale právě lidé na Karvinsku. Pokud se urychleně nepřipraví a nezrealizuje skutečná nová vize regionu, hrozí nejen nezaměstnanost, ale i další vylidňování a odliv mozků a talentů. Skutečná vize ale nespočívá v přípravě dalších a dalších průmyslových zón, do kterých chybí investoři i zaměstnanci, a dalších marketingových projektů a programů jako byl RESTART nebo POHO, které jsou zatím krásné především na papíře. Miliardy visí ve vzduchu, ale na Karvinsku stále nevíme, kam že se to vlastně mají investovat a by mohly udržet zaměstnanost… Pokud miliardy z EU zahučí například v plynofikaci tepláren, bude to pro korporátní vlastníky jistě fajn benefit. Lidem ale nic zásadního nepřinese.",
  "datum": "Domov → Komentář11. prosince 2020 v 9.48"
},
{
  "url": "https://denikreferendum.cz/clanek/32065-kauza-zahradil-a-jednotna-fronta",
  "name": "Kauza Zahradil a jednotná fronta",
  "perex": "Na případu spolupráce europoslance Jana Zahradila s čínskými komunisty je zdaleka nejpodstatnější, že ilustruje stupňující se snahu Pekingu upevňovat svou moc budováním loajálních agentur doma i v zahraničí.",
  "text": "↗\nPůsobení Jana Zahradila v Evropském parlamentu je součástí propracovaného byrokratického systému „jednotné fronty“, jehož cílem je pod vedením Komunistické strany ČLR vytvářet širokou koalici spojenců podporujících čínské zájmy ve světě. Foto ODS\nČínské kontakty Jana Zahradila pro české čtenáře podrobně popsal již před rokem a půl Sinopsis.cz. Důležitější než opakovat známá fakta je pochopit situaci jako součást konceptu a institucí jednotné fronty, s jejichž pomocí KS Číny stále účinněji kontroluje dění doma i ve světě.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nPolitico a SinopsisDeník Referendum publikoval obšírný článek o aktivitách českého europoslance Jana Zahradila (ODS) v Evropském parlamentu. Filip Šebok zde cituje odhalení z nedávno publikované reportáže „prestižního politického webu Politico“. Podle této reportáže autor popisuje působení Skupiny přátelství mezi EU a Čínou v Evropském parlamentu a doplňuje ji komentářem o nedávných změnách v evropském postoji k Číně. Škoda, že článek čerpá informace o aktivitách českého europoslance výhradně ze zahraničního zdroje a nebere v potaz, že už v květnu minulého roku Zahradilovu kauzu česky — a ještě podrobněji anglicky — popsal a analyzoval projekt Sinopsis.cz. Politico ostatně čerpá také z anglické analýzy Sinopsis. Je téměř neuvěřitelné, že autor, který působí v projektu zaměřeném na mapování čínského vlivu v Evropě a uvádí o sobě, že je sinolog, přehlédl články svých českých kolegů. Přísloví, že doma nikdo není prorokem, zjevně platí. Jednotná frontaPodstatné ale není, že autor přehlédl práci domácích kolegů, důležitější je, že přehlíží zásadní téma čínského vlivu v zahraničí, které Zahradilova kauza ilustruje a o němž Sinopsis dlouhodobě píše. Čínská skupina přátelství v EP, o kterou zde jde, není „jedním z mnoha neformálních seskupení sdružujících evropské poslance, která fungují de facto pod záštitou cizích států“, jak uvádí Šebok. Je součástí propracovaného byrokratického systému „jednotné fronty“, jehož cílem je pod vedením komunistické strany vytvářet širokou koalici spojenců podporujících čínské zájmy ve světě. V čele rozvětveného a hierarchicky uspořádaného systému jednotné fronty je „oddělení“ o personální síle ministerstva při Ústředním výboru Komunistické strany Číny. Během Si Ťin-pchingových institucionálních reforem se stejně jako další instituce, jež strana pokládá za klíčové, ocitlo přímo v orbitu pravomocí generálního tajemníka. Instituce se navenek tváří jako nástroj nepolitické výměny a čile se zapojuje do rozvíjení česko-čínských vztahů, aniž by si partneři na české straně uvědomovali, s kým mají tu čest. Například bývalá ministryně tohoto zvláštního ministerstva a dnes členka politbyra a vicepremiérka Sun Čchun-lan v Praze otevírala Konfuciův institut na půdě Vysoké školy finanční a správní. Za Si Ťin-pchingovy vlády se také dále posilují instituce a strategie jednotné fronty, jejímž cílem je dostat pod bezprostřední kontrolu komunistické strany Číny všechny složky čínské společnosti. A svoje vlivové aktivity stále výrazněji rozvíjí i v zahraničí, na půdě mezinárodních organizací a v bilaterálních vztazích. Letos věnovala strana pozornost systematickému prosazení organizací jednotné fronty v soukromých podnicích v Číně. Na přelomu listopadu a prosince politbyro přijalo nové předpisy pro práci na jednotné frontě. Tento dokument, jehož význam a povahu dokládá, že byl přijat zároveň se směrnicí posilující ideově výchovnou práci v armádě s cílem posílit její loajalitu straně, je neveřejný. Čínská média pouze oznámila, že předpisy zohledňují „centralizované a sjednocené vedení strany v práci jednotné fronty“ a usnadňují „vědečtější a kvalitnější práci“, jakož i „zdokonalení institucí“. O přípravě předpisů již dříve informovaly zahraniční analýzy. A proti činnosti organizací jednotné fronty v soukromých podnicích se nedávno ohradila i Evropská hospodářská komora.  \nKonfrontoval jsem ho s těmito fakty na facebooku. Nikoliv cíleně, ale bohužel jsem na něj kdesi narazil, kde arogantně rozdával rozumy ohledně prohry svého milovaného Trumpa, a ohledně brexitu, kde podle něj EU není vůči Británii dostatečně povolná a submisivní.No, něco jsem mu napsal, jestli si to dá za rámeček nebo ne, je celkem jedno. Tady to citovat celé nebudu, jenom konec:Hanba!",
  "datum": "Svět → Komentář10. prosince 2020 v 16.56"
},
{
  "url": "https://denikreferendum.cz/clanek/32061-vlada-dostala-predzalobni-vyzvu-ma-konecne-zacit-chranit-klima",
  "name": "Vláda dostala předžalobní výzvu: má konečně začít chránit klima",
  "perex": "Ochránci klimatu zaslali vládě předžalobní výzvu. Po vzoru úspěšných žalob ve Francii, Irsku a Nizozemsku hodlají vysoudit, aby vláda dodržovala mezinárodní závazky a postupovala v ochraně klimatu daleko efektivněji.",
  "text": "↗\nNejefektivnějším krokem pro rychlé snížení emisí by bylo brzké ukončení provozu nejstarších a nejšpinavějších uhelných elektráren o celkové výrobě ve výši rovnající se čistému ročnímu vývozu elektřiny z České republiky. Foto WmC\nČeská republika je třiadvacátá nejhorší v ochraně klimatu ze zemí Evropské unie a sedmačtyřicátá z jednašedesáti analyzovaných zemí ve světě. Vyplynulo to z žebříčku hodnocení státních politik, který v pondělí zveřejnila organizace Climate Action Network. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nRozhodně se tedy nemáme čím chlubit. A páteční hlasování v Uhelné komisi, která doporučuje vládě konec uhlí až v roce 2038 nám bilanci nevylepší.V této situaci jsme se ozvali jako sdružení Klimatická žaloba ČR a poslali vládě České republiky a všem relevantním ministerstvům předžalobní výzvu. Ze zákona mají třicet dní na odpověď. Chceme předně vědět, zda si jsou naši představitelé vědomi toho, že současné národní klimatické cíle a opatření nejsou v souladu s Pařížskou dohodou a evropskými cíli. Slýcháme, že vše plníme, ale realita je dost odlišná. Nedávná hodnocení Politiky ochrany klimatu v České republice ukázala, že po třech letech od jejího přijetí jsou ze čtyřiceti opatření a doporučení plněny pouze čtyři.Tento strategický dokument byl navíc schválen vládou už v roce 2017. Zákonitě tak nemůže zohledňovat, že se v roce 2019 státy EU dohodly na směřování ke klimatické neutralitě do roku 2050. Proto dnes a zítra jednají hlavy států o navýšení klimatických cílů pro rok 2030. A na stole je návrh o navýšení cílů ze současných minus čtyřiceti procent na minus pětapadesát procent. Schválení vyššího cíle by znamenalo, že bude potřeba aktualizovat také národní cíl. Součástí zaslané předžalobní výzvy je i celá řada opatření, která nelze dále odkládat. Mezi nejdůležitější opatření, která je potřeba co nejdříve přijmout, patří mimo jiné právě navýšení celounijních cílů snižování emisí skleníkových plynů do roku 2030 na nejméně minus pětapadesát procent a nejlépe na minus pětašedesát procent, a to bez použití takzvaných ofestů — v principu jde o vyrovnávání emisí vysazováním stromů a zvyšováním schopnosti půdy absorbovat uhlík.Ve střednědobém výhledu je potřeba, aby Česká republika přijala a začala implementovat strategii pro dosažení klimatické neutrality v České republice do roku 2050, tímto směrem přepracovat Politiku ochrany klimatu v České republice, Státní energetickou koncepci České republiky a také Vnitrostátní plán České republiky v oblasti energetiky a klimatu a dalších strategických dokumentů, a to tak, aby reflektovaly cíl přechodu ke klimaticky neutrálnímu hospodářství do roku 2050.Nejefektivnějším krokem pro rychlé snížení emisí by bylo brzké ukončení provozu nejstarších a nejšpinavějších uhelných elektráren o celkové výrobě ve výši rovnající se čistému ročnímu vývozu elektřiny z České republiky. To lze učinit ihned. Pro zelenou transformaci ekonomiky je třeba, aby byly evropské dotační programy použity primárně pro klimatická opatření; a ne k používání těchto zdrojů k podpoře dalšího spalování fosilních paliv.V případě, že vláda předžalobní výzvě nevyhoví, bude spolek nucen v zájmu ochrany práv svých členů podat na ni žalobu ke správnímu soudu. Znění žaloby připravuje advokátní kancelář Frank Bold Advokáti.Podobné klimatické žaloby už uspěly například v Irsku, Francii nebo Nizozemsku. Na konci listopadu byla procesně připuštěna stížnost šestice mladých Portugalců u Evropského soudu pro lidská práva ve Štrasburku na nedostatečnou klimatickou politiku členských států EU, Norska, Švýcarska, Velké Británie, Ruska, Ukrajiny a Turecka.",
  "datum": "Domov → Komentář10. prosince 2020 ve 12.16"
},
{
  "url": "https://denikreferendum.cz/clanek/32067-nove-figurky-na-brnenskem-orloji",
  "name": "Nové figurky na brněnském orloji",
  "perex": "Decimace brněnské buňky politického hnutí ANO je příznakem trajektorie, kterou Babišův stranický projekt od svého vzniku urazil.",
  "text": "↗\nÚstřední strategii vytvořil Andrej Babiš se svými marketéry, regionům však dal volnost, což se mu na spoustě míst nevyplatilo. Brno, ale i zbytek Moravy si zřejmě ohlídala rodina Faltýnků. Foto Ondřej Mazura, DR\nBrno má zvláštní dar dělat ze stran velkých strany malé či napěchované problémy. Kmotrovské pavučiny druhdy na dlouhý čas odstavily ODS, ústup ze slávy potkal i ČSSD. Nyní popíjí kalich hořkosti hnutí ANO. Na jeho brněnské organizaci lze popsat jeho dvě naprosto odlišné tváře.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJeště před časem měli babišovci v Brně okolo dvou set členů. Přihlášky s mnoha známými jmény doručil první místopředseda ANO Jaroslav Faltýnek. Patřili k nim i Jiří Švachula a Petr Vokřál. První z nich, místostarosta městské části Brno-střed, se stal ústřední postavou korupční kauzy Stoka. Skupina politiků, úředníků a podnikatelů je v ní obviněna z manipulování veřejných zakázek. Druhý, v médiích častý kritik mafiánských praktik, to dotáhl na brněnského primátora a místopředsedu ANO.Nad Švachulou se zavírá voda kvůli důkaznímu arzenálu, který soudu předložil žalobce. Jeho prsty ale byly dlouhé, a tak byla brněnská buňka centrem po dlouhém váhání rozpuštěna. Vokřál odešel, poněvadž necítil dostatečnou podporu předsedy Babiše ani pro svoji cestu úklidu v brněnské výspě, ani coby původně zvažovaný lídr pro krajské volby.Už ale známe i jména dalších dvou politiků, kteří se s ANO loučí, byť zůstávají v jeho poslaneckém klubu. Poslanci Pavlu Staňkovi, jenž byl Vokřálovým spojencem, přitížilo, že se jeho jméno objevilo v telefonních odposleších pořízených v rámci Stoky. Další poslanec, uznávaný brněnský onkolog Rostislav Vyzula zase MF Dnes řekl: „Do ANO jsem šel s určitými ideály, a nakonec se ukázalo, že v Brně se dostaly do hnutí různé živly, které jsou nyní trestně stíhány. To mě hrozně znepokojilo.“Těžko říct, zda panu profesorovi víc vadí ony živly, nebo jejich stíhání. Sotva si mohl nevšimnout, jací lidé jej mimo jiné obklopují. Přinejmenším si o tom mohl popovídat s emeritním rektorem Masarykovy univerzity Jiřím Zlatuškou, který se s babišovci rozžehnal už dříve. Podobnou zkušenost udělaly i další osobnosti, jimiž se ANO ještě nedávno chlubilo: Martin Stropnický, Adriana Krnáčová, Martin Komárek…. Hnutí od počátku přitahovalo zejména naivky a šibaly. Prvním trvá nějaký čas, než prokouknou, druzí se drží zuby nehty, dokud je nedožene zájem médií nebo orgánů činných v trestním řízení.Ústřední strategii vytvořil Andrej Babiš se svými marketéry, regionům však dal volnost, což se mu na spoustě míst nevyplatilo. Brno, ale i zbytek Moravy si zřejmě ohlídala rodina Faltýnků. Počkejme si, zda tomu tak bude i nadále. Nově se rodící brněnská organizace ANO má zatím pět členů, jejichž jména širší veřejnosti nic moc neřeknou. Uvažuje se ale o čerstvých figurkách na pomyslném brněnském orloji ANO. Stěžejní tváří by měla pro příště být ministryně financí Alena Schillerová, která sama vyjádřila zájem kandidovat do Sněmovny. Nějaká role by mohla připadnout i ministrovi školství Robertu Plagovi.Šancí na rekonvalescenci ANO je jeho opoziční role v Brně i Jihomoravském kraji. Mocenský půst leckdy dokáže oddělit zrno od plev. Pak se snáze rozeznají politici, kteří dávají přednost zájmu veřejnému před soukromým anebo firemním. Odlišit je není v ANO dvakrát snadné. Aktuálně se o tom přesvědčuje Richard Brabec, jemuž coby vlastníkovi legitimace ANO č. 2 byl ve vládě svěřen resort životního prostředí. Můžeme se přít, zda v kauze znečištěné Bečvy zametá stopy, či jen má sklon preventivně chránit holding Agrofert, každopádně už i on, muž s dosud relativně čistým štítem, utrpěl šrámy, jež mohou vést k jeho politickému pádu.Babiš si plní sny. Dosáhl již všeho, jen formální moc mu chyběla. Teď má i ji. Leč ukazuje se, že na strategické vládnutí není uzpůsoben, není zdatný diplomat ani brilantní rétor, nadto za branami Strakovky je jeho vliv omezený. Ve vládě a Sněmovně je odkázán na pomoc politických rutinérů a cyniků, v regionech si to v ANO mezitím rozdávají ambiciózní pragmatici se snílky a gaunery. Nenechme se přitom zmást. Podstatné není, koho vidíme na obrazovce, nýbrž kdo tahá za nitky. Bylo by překvapivé, kdyby tomu bylo do budoucna v Brně jinak.",
  "datum": "Domov → Sloupek11. prosince 2020 v 10.35"
},
{
  "url": "https://denikreferendum.cz/clanek/32060-minimalni-dustojna-mzda-presahuje-dvaatricet-tisic-vetsina-lidi-na-ni-nedosahne",
  "name": "Minimální důstojná mzda přesahuje dvaatřicet tisíc. Většina lidí na ni nedosáhne",
  "perex": "Minimální důstojná mzda, jež poskytuje dostatek prostředků k životu, který je společností vnímaný jako standardní, činí 32 438 korun, říká platforma pro minimální důstojnou mzdu.",
  "text": "↗\nMinimální důstojná mzda má člověku umožnit žít obyčejným, ale materiálně důstojným životem a cítit se plnohodnotným členem společnosti. Grafika dustojnamzda.cz\nVětšina českých pracujících není za svou celodenní práci důstojně oohodnocena, vyplývá z výpočtu odborníků sdružených v neformální platformě pro minimální důstojnou mzdu, podle nichž by měla adekvátní odměna činit nejméně 32 438, a v případě Prahy 37 987 korun měsíčně. Oproti loňskému roku výše minimální důstojné mzdy vzrostla o 3,1 procenta, tedy o 975 korun měsíčně v republikovém průměru, a o 1137 korun pro Prahu.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\n„Minimální důstojnou mzdu definujeme jako odměnu za práci za běžnou pracovní dobu, která pracujícím a jejich domácnostem poskytuje dostatek finančních prostředků k životu, který je většinou společnosti vnímaný jako určitý základní standard,“ vysvětlila sociální antropoložka Lucie Trlifajová, jež působí v Centru pro společenské otázky SPOT a Sociologickém ústavu Akademie věd České republiky.Výpočet minimální důstojné mzdy vychází z osmi kategorií běžných výdajů, pro něž expertní kolektiv stanovil základní standardy a následně z dostupných dat vyčíslil, jakou částku musejí pracující vydělat, aby na ně dosáhli. Jedná se o náklady na bydlení, nákup potravin, oblečení a obuv, výdaje na dopravu a telekomunikační služby. Dále úhrady spojené se zdravím, hygienou a volným časem. A zohledněny jsou i jisté úspory.Autorky a autoři uvedli, že minimální důstojná mzda na rozdíl od běžně používaných nástrojů pro popis úrovně odměňování umožňuje vedle příjmové uchopit i stránku výdajovou a ukázat, co si mohou pracující za svou odměnu pořídit. Koncept totiž vychází z představy, že práce na plný úvazek by lidem měla umožnit vést důstojný život a pokrýt běžné potřeby. „Do debaty o mzdách tím vnášíme pohled zaměstnaných a jejich životních podmínek,“ vysvětlují svou metodologii.„Chceme přiblížit, jaká hladina mezd nabízí důstojné živobytí,“ upřesnila Trlifajová. „Navazujeme na podobné zahraniční iniciativy z posledních třiceti let, neboť se ukázalo, že minimální mzda pomalu přestala plnit svou ochranou funkci a dnes již nezaručuje ani elementárně důstojný život,“ uzavřela s tím, že adekvátní mzdové ohodnocení představuje základ sociální smíru, jak ostatně uvádí i Všeobecná deklarace lidských práv.\n↗\nMinimální mzda je výsledkem politického vyjednávání mezi odbory, zaměstnavateli a státem. Minimální důstojná mzda se oproti tomu snaží vyčíslit, kolik by pracující museli vydělávat, aby byli schopni pokrýt výdaje, které jim zajistí základní materiální standard. Grafika dustojnamzda.cz\nVětšina lidí na minimální důstojnou mzdu nedosáhnePodle údajů Českého statistického úřadu činila průměrná měsíční mzda ve druhém čtvrtletí letošního roku 34 271 korun, což je sice o 1883 korun více, než na kolik expertní kolektiv stanovil výši minimální důstojné mzdy, ale na průměrnou mzdu většina pracujících nedosáhne. Realitu českých domácností lépe vystihuje mzdový medián, který ve stejném období jen lehce překročil hranici devětadvaceti tisíc korun, konkrétně 29 123.Současně je třeba zdůraznit, že navzdory růstu průměrné mzdy o půl procentního bodu ve srovnání s minulým rokem, reálné mzdy — zejména vinou více než tříprocentní inflace — o 2,5 procenta poklesly, což — jak uvádějí statistici — je       „v novodobé historii bezprecedentní s výjimkou čtvrtého čtvrtletí roku 2013, kdy byl meziroční index zkreslen tehdejší daňovou úpravou, která vedla ke spekulativnímu přelití části mzdových prostředků do roku 2014“. Dále nelze zapomínat, že úroveň odměňování se v jednotlivých regionech výrazně odlišuje. Zatímco v Praze si pracující vydělají průměrně 42 435 korun měsíčně, v Karlovarském kraji se průměrná mzda pohybuje stále pod hranicí třiceti tisíc korun. A o mnoho více se lidé nevydělají ani v dalších krajích, včetně těch bohatších, jakými jsou například Středočeský (36 134 korun měsíčně), Jihomoravský (33 049) nebo Plzeňský (32 681).Rozdíly ve výdělku mají také významný genderový aspekt. Ačkoli se mediánová mzda žen meziročně nepatrně zvýšila, zatímco mzdy mužů o jedno procento poklesly, ty i v druhém čtvrtletí letošního roku stále vydělávaly bezmála o pět tisíc korun měsíčně méně. Jejich mediánová mzda činila 26 489 korun měsíčně, muži si přitom přišli na 31 450 korun měsíčně. Výši odměny za práci současně ovlivňuje i aktivita odborů, respektive existence kolektivní smlouvy. Údaje z minulého roku jasně ukazují, že na pracovištích s kolektivní smlouvou lidé vydělávali výrazně více než ti, jimž se ji se svým zaměstnavatelem nepodařilo dojednat. Průměrná mzda pracovníků chráněných kolektivní smlouvu byla o více než šest, mediánový dokonce o sedm tisíc korun měsíčně vyšší, přičemž nicméně rostly i rozdíly v odměňování žen a mužů.Text vychází ve spolupráci se zastoupením nadace Friedrich-Ebert-Stiftung v České republice.",
  "datum": "Domov → Zpráva10. prosince 2020 v 13.25"
},
{
  "url": "https://denikreferendum.cz/clanek/32064-nerad-to-rikam-ale-jsou-chvile-kdy-by-se-meli-optimiste-popravovat",
  "name": "Nerad to říkám, ale jsou chvíle, kdy by se měli optimisté popravovat",
  "perex": "Všudypřítomný teror dobré nálady lze pokládat za nedílnou součást psychických poruch naší civilizace.",
  "text": "↗\n„Tedy, nerad to říkám, ale jsou chvíle, kdy by se optimisté měli popravovat.“ Repro DR\nAčkoli oficiálně se nouzový stav střídá s běžným, neformálně žijeme v bezprecedentní realitě už téměř rok. Po tak dlouhé době v mimořádném životním provozu už každý z nás vystřídal řadu racionalizací, tedy způsobů, jak nový život a svou roli v něm vysvětlit sám sobě. \nKomentátor Petr Bittner dokáže nahlodat přesvědčení i těch nejpřesvědčenějších. Podpořte jeho práci!\n♥︎ Daruji\n×\nJakou v něm najít životní pohodu, nový — anebo naopak starý — smysl. A stále častěji — zejména z úst ekonomů, podnikatelských duchů, koučů a všemožných obchodníků s životním optimismem — i světlé stránky, výhody a příležitosti.Jsme více s rodinou, učíme se vážit si maličkostí, do benátských kanálů se vracejí delfíni, po roztání ledovců se zhodnotí nová zemědělská půda, trh se pročistí, slabé odpadne a silné zesílí. Je prý potřeba podívat se na věci z té lepší stránky. A to i z „levicových pozic“ — víc lidí si přeci uvědomí, jak důležité jsou pro společnost lidé v sociálních službách nebo zdravotní sestry, a jak zbytní jsou třeba manažeři.V takové perspektivě vidím několik problémů. Předně, všudypřítomný teror dobré nálady považuju za nedílnou součást psychických poruch naší civilizace. Truchlení, strach, únava, slabost, nejistota — to všechno jsou nedílné emocionální složky plnohodnotného lidského života. Pokud si jimi neprojdeme, bude nám uvnitř patrně chybět něco, co nám umožňuje konfrontovat se se skutečným světem. Jako to chybí malým dětem, než se seznámí s bolestí, a než je my seznámíme s tragédií, konečností. Jistě, na své dějinné pouti k blahobytu chceme takové prožitky přirozeně minimalizovat, tím však jen stvrzujeme, že tu s námi jsou. Radost z narození nás doprovází stejně jako smutek ze smrti. Sama naše existence je jimi ohraničena a vytyčena.Ideologie optimismu ale vyživuje ve společnosti představu, že žijeme jako nesmrtelné postavy v nějakém pohádkovém lala landu, a prožíváme ničím nezatížené happyendy mimo čas a prostor. Čím víc je realita skutečného světa v rozporu s naším lala landem, tím hlasitější zpěvy náš osobní muzikál spouští, a tím sytějšími barvami nás okolí zahlcuje, aby vkrádající se realitu přehlušil a zaslepil.V situaci, kdy svět objektivně potřebuje naši pomoc, naše angažmá, je optimismus výmluvou, proč svou roli na věcech veřejných odmítnout: nutí nás věřit, že věci nejsou tak zlé. Nejsou — jsou mnohem horší.Mám-li mluvit za sebe, tahle doba mi připadá naprosto děsivá. Nikdy v životě jsem neměl větší strach, o svou rodinu, o své blízké, strach z tragédie a katastrofy. Vidím kolem sebe tlak, vyhoření, krachy, deprese a všudypřítomnou smrt.Někomu je možná díky pandemii patrnější, jak „moc důležité jsou zdravotní sestry“. Ale lidem, kteří o jejich osudech dál rozhodují, možná spíš přijde, že ty sestry evidentně zvládnou mnohem víc, než se na ně dosud kladlo. Protože to je ostatně podstata pečujících profesí: lidé dělají víc, než je v jejich silách, protože je pohání hluboká touha pomoci druhému.A láska k bližnímu je silnější než láska k sobě, na kterou se váže odměna za vykonanou práci. A tak v sociálních službách lidé klidně dřou za málo. A opravdu nežijeme v systému, který by se dvakrát ptal „jste si jistí, že byste nechtěli vyšší mzdy?“. Ne, tenhle „rozhovor“ se začíná zdola. Tím, že se jednou ráno v továrně nezapnou stroje a zisk začne utíkat. Jenže když přestanete pečovat o člověka v paliativní péči, žádný zisk neutíká. Utíká jen čas, kdy ten člověk bude o samotě, bez vás. A to je neslučitelné s posláním, které pečovatelky a pečovatele do sociálních služeb vůbec přivedlo.Žijeme překvapivé výsledky starých plánůOptimismus je opium, otravná droga, kterým musíme sami sebe přesvědčovat, že věci dobře dopadnou, abychom se do nich vůbec pouštěli. Jenže některé věci dobře nedopadnou. A přesto bychom se o ně měli snažit. Lidé pracující v paliativní péči nejsou „optimisté“, naopak, svůj život zasvětili činnosti, která nikdy nemá „šťastný“ výsledek. Jsou to idealisté. Optimismus je falešný idealismus. Idealismus naproti tomu je přesvědčení, že některé věci má smysl dělat, i když nevěříme, že se podaří. Naplňujeme tím totiž lidství i v situacích, které jsou ze své podstaty tragické, a na které se optimista pokouší nemyslet — až do chvíle, než ho potkají.Jsem tedy idealista, ale v žádném případě optimista. Věci se vší pravděpodobností nedopadnou dobře, alespoň ne tak, jak bychom doufali. „Žijeme překvapivé výsledky starých plánů“, řekla jednou americká konceptuální umělkyně Jenny Holzerová. Řekla velkou pravdu, ale rozhodně tím nemyslela, že bychom se měli přestat pokoušet o uskutečnění nejlepších možností.\nA pak nás ale zase příležitostně nezapomeňte moralizovat, že nesmíme pohrdat něčími voliči, že se nesmíme těšit na něčí smrt apod.\"Truchlení, strach, únava, slabost, nejistota — to všechno jsou nedílné emocionální složky plnohodnotného lidského života.\"A což teprve teprve deprese! Bez pořádné deprese nelze vůbec žít plnohodnotný lidský život! Postavme se proto teroru dobré nálady na odpor, zakažme úsměvy, vtipy, s nikým nemluvme, nikomu nevěřme, kdo bude přistižen v dobré náladě, bude na místě zastřelen. Všechno nakonec dobře dopadne, uvidíte.A bude smět odsouzenec bezprostředně před popravou říct ještě nějaký vtip, nebo by tím kazil vzorně depresivní morálku popravčí čety?",
  "datum": "Domov → Sloupek10. prosince 2020 v 15.11"
},
{
  "url": "https://denikreferendum.cz/clanek/32063-nouzovy-stav-jako-provozni-udalost-ceske-hledani-covidoveho-dna-pokracuje",
  "name": "Nouzový stav jako „provozní událost“. České hledání covidového dna pokračuje",
  "perex": "Vládní a komunističtí poslanci schválili prodloužení nouzového stavu do Vánoc, tentokrát za otevřeného nesouhlasu opozice. Epidemie covid-19 mezitím opět nabírá nepříznivý trend — kam nás přes svátky dovede, lze jen s obavami odhadovat.",
  "text": "↗\nSnad je nejpříznačnější ilustrací stavu, v němž jsme se ocitli je fakt, že pokud jde o nouzový stav vláda i opozice, byť jedni i druzí jiným způsobem, spoléhají na komunisty. Repro DR\nPoslanecká sněmovna, respektive koaliční a komunističtí poslanci vládě opět odsouhlasili prodloužení nouzového stavu, tentokrát do Vánoc. Jedná se již o rituál, přesto je zřejmé, že se v něm teprve teď rozpadají i zbytky širší politické shody. Česká republika zatím na své chmurné pouti směřuje k asi nejnebezpečnějším vánočním prázdninám v historii.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nVláda chtěla nouzový stav prodloužit od dvanáctého prosince o třicet dní. KSČM žádala omezení začátkem Štědrého dne, lidovci by prodloužili o týden, ovšem s podmínkou navýšení kompenzací pro živnostníky na dvacet tisíc korun měsíčně. Marian Bojko (JAP) bezvýsledně volal po jeho okamžitém ukončení. Po mnohahodinové rozpravě podle očekávání uspěli komunisté. Pro vládní koalici ANO a ČSSD představovala kompromisní varianta jediné východisko.Před poslance přišel prodlužování nouzového stavu jako obvykle hájit premiér Andrej Babiš (ANO). „Opakuji, že prodloužení je důležité hlavně proto, abychom mohli ochránit naše spoluobčany. Věřím, že najdeme pochopení u opozice a že nás podpoří,“ shrnul v tématicky rozkročeném projevu zmiňujícím mimo jiné důležitost blížícího se očkování.\nKomentář●Bittner, Patočka\nProvozní událost\nPodrobnější a souvislejší argumentaci přednesl ministr zdravotnictví Jan Blatný (nestr. za ANO). Původně měl následovat předsedy opozičních stran s přednostním právem, ti ale ministra pustili před sebe.„Domnívali jsme se, že epidemie brzdila — že se sice brždění zpomalilo, ale trvá. (…) Z modelů, jež používáme k úspěšným predikcím [ale] vyplývá, že k 15. prosinci se bude počet nově diagnostikovaných osob pohybovat mezi pěti a devíti a půl tisíci denně, ke konci roku mezi pěti a patnácti tisíci. Záleží v podstatě na tom, jak se bude epidemie chovat, a ta se bude chovat podle toho, (…) jak se budeme chovat my,“ shrnul Blatný.Konstatoval, že vládní opatření se dodržují jen v omezené míře. Rizikové skóre PES nyní navyšuje jak nárůst reprodukčního čísla nákazy nad jedna, tak mírný vzestup dalších parametrů: počtu pozitivních na sto tisíc obyvatel i nakažených seniorů. V úhrnu je PES nad hranicí čtvrtého stupně pohotovosti, místně ještě výše.Podle ministra jsme v bodě obratu, jako když epidemie kulminovala — ovšem tentokrát míříme vzhůru. Tempo včetně míry hospitalizací a úmrtí se má odvíjet od toho, zda se „budeme pohybovat v rozumném a dlouhodobě udržitelném stavu“. Blatný uvedl, že potřeba restrikcí skončí, jakmile pomine komunitní šíření a čísla klesnou k pěti stům nakaženým denně. Tehdy v rámci nejmírnějšího stupně PES pomine potřeba nouzového stavu.Opozice je stále popuzenější, vše se točí v kruhuVětší část opozice opět kritizovala absenci dlouhodobé strategie, vládní zmatky, nedostatečné kompenzace pro podnikatele či nízkou náhradu mezd zaměstnancům v karanténě. Všechna vládní pochybení podle poslanců již překročila únosnou mez, do níž se dalo s prodlužováním nouzového stavu alespoň pragmaticky souhlasit.Předseda STAN Vít Rakušan zkritizoval jak chaos posledních týdnů, tak nedostatečné testování a sociální nejistotu provázející odpovědné jednání v případě nákazy. „Lidé budou hledat cesty, jak se [testování a izolaci] vyhnout,“ podotkl. Vyzval ale premiéra, aby přestal občany obviňovat z nezodpovědnosti, a raději našel způsob, jak jim pomoci.\nKomentář●Jan Krotký\nVládní covidová pomoc systémově zvýhodňuje velké hráče\nPředeslal také, že vládní očkovací plán — tedy naše jediná dlouhodobá perspektiva — má trhliny. Rakušan srovnal situaci s Německem, jež oproti nám již nyní chystá vakcinační centra a vyčleňuje lékaře specializované přímo na očkování. Logistika u nás podle něj není správně naplánována, kraje nemají pokyny a pokud by se vláda rozhodla zaúkolovat vakcinací praktiky, ti by na jaře po většinu své pracovní doby nemohli dělat nic jiného.Předseda Pirátů Ivan Bartoš připomenul, že nouzový stav trvá téměř sedmdesát dní, tedy déle než na jaře. Vláda přesto neplní úkoly vznášené Sněmovnou, nedaří se jí pomoci lidem v ekonomické tísni a poučit se z chyb. Bartoš se vymezil i proti neustálým Babišovým půtkám s primátorem Prahy, Zdeňkem Hřibem (Piráti), a snaze obviňovat Pražany z nepříznivého vývoje nákazy.Na příval výtek reagoval ministr vnitra Jan Hamáček (ČSSD). „Nouzový stav je pouze právní rámec, který umožňuje vládě s epidemií účinně bojovat,“ opakoval takřka doslova, co říkal při podobných schůzích v minulosti. Podotkl, že opozice ve svém odporu spoléhá na odpovědnost vlády s komunisty. Opozičí lídry označil „za pokrytce, pokud doufají, že to za ně odhlasuje někdo jiný. Za nezodpovědné šílence v případě, že to myslí vážně a myslí si, že nouzový stav nepotřebujeme.“Opakování nemůže udělat z nouzového stavu normuProdlužování nouzového stavu jsme nedávno označili za „úmorný rituál bez alternativy“. To trvá, obsah rituálu se ale poněkud proměnil. Jistě, role jsou stále rozdělené: premiér jednání začíná poněkud chaotickými apely a v průběhu si začne stěžovat, že opozice a sněmovní procesy vše jen komplikují. Hamáček působí pragmaticky, zdůrazňuje apolitickou potřebu nouzových opatření a dává najevo, že opoziční výtky pokládá z velké části za zbytečné.Ministr zdravotnictví se snaží vysvětlovat, usmiřovat, hledat společnou půdu. Většina opozice proti němu nic zásadního nemá, ale nemůže vystát Babiše, vládní zmatky a arogantní sklon zpochybňovat význam sněmovní rozpravy. Ale zatímco dříve byla ochotná nouzový stav alespoň v omezené míře prodlužovat, nyní už jí trpělivost došla. ANO s ČSSD se tak poprvé musí plně spoléhat na komunisty.Ti vládu nepotopí, ale od jara připomínají svůj vliv tím, že pravidelně využívají zvláštní pozice k prosazení vlastní varianty nouzového stavu: vždy kratší než vládní, ale delší než opoziční. Nyní význam KSČM ještě narostl. Jejích přesně 7,5 procenta mandátů koncentruje neúměrnou moc. Vláda nemá na výběr. Dokonce lze dát za pravdu Hamáčkovi, že na komunisty de facto spoléhá i opozice, jež ví, že se nouzový stav musí prodloužit, avšak nechce si špinit ruce.Že ztratila poslední ochotu ke kompromisům, ale není rozmar. Projevy liberálních politiků jsou sice v poslední době obzvlášť rozhořčené a zvýšený odpor k nouzovému stavu diskutabilní, nicméně za eskalaci může skutečně především vláda. \nSloupek●Jakub Patočka\nOpozice a občanská společnost musí zkusit ukončit Babišovu vládu hned\nJak si stěžovala předsedkyně TOP 09 Markéta Pekarová Adamová, vláda navzdory opakovaným žádostem poslanců poskytuje jen vágní a krátkodobé výhledy. I věcné výzvy často ignoruje, což Babiš ještě podtrhuje výpady vůči sněmovní „žvanírně“ či urážkami oponentů.Ano, jednání jsou mnohahodinová, občas se točí v kruhu a prokládá je stále častěji — především ze strany nacionalistů — prázdné kverulantství. Ale vláda k nim nemůže přistupovat jen jako k drobné nepříjemnosti, „provozní události“, již musí přečkat, aby pokračovala v krasojízdě. Pokud nezohlední věcné námitky opozice, jako je nyní nový návrh alternativního PES, nemůže se divit, že zůstává osamocena s KSČM. A že politické napětí roste.Nakolik je takový přístup pochybný, ilustruje jeden důležitý detail. Některé ministry v čele se stále novým Blatným nevynesly do funkce hlasy voličů, ale rozhodnutí premiéra. To není přímo špatně, ale při sněmovních debatách si dotyční musí uvědomit, že kteréhokoli z otravných opozičníků volilo nesrovnatelně více lidí. Ministr zdravotnictví to zřejmě reflektuje. Má-li ale Česká republika projít krizí s alespoň základní společenskou kohezí a plánem, Blatný nemůže sloužit jen jako fíkový list autokratickým sklonům premiéra.Jak hluboko jsme v králičí noře? Nikdo nevíVláda potřebuje stabilizovat situaci a najít alespoň nějakou řeč s opozicí hlavně proto, že martyrium nouzového stavu není u konce. Do 23. prosince se musí zopakovat bez ohledu na číkoli názor. Blatný zmiňoval jako podmínku návratu do normálu zastavení komunitního šíření nového koronaviru, respektive 3500 nově odhalených případů týdně. To je nyní zcela absurdní číslo.Týdenní medián nově pozitivně testovaných směřuje k pěti tisícům denně. Středeční hodnota, 6402, je nejvyšší od zhruba poloviny listopadu. Není důvod, aby se stoupání zastavilo, dost možná naopak. Ani nyní se ještě do nárůstů plně nepromítá otevření restaurací z minulého týdne: to lze očekávat až za pár dní, vzhledem k pravidelnému propadu testování o víkendu možná až po neděli.Nynější situaci v plném rozsahu neznáme. Podle sociologických dat projektu Život během pandemie se málo testuje i trasuje, přičemž problém není ani tak v kapacitách, jako spíše v jejich využívání. Lidé se vyhýbají karanténám, čímž již tak kusá data komplikovaná i přirozeným zpožděním ještě dále matou.\nŠtěstí z šesti●Jan Kašpárek\nŠest věcí, jež se vyplatí znát při kulminaci koronavirové vlny\nPříčinu nelze odbýt povzdechem nad nezodpovědností. „Pokud na pozitivním testu výrazně tratí zaměstnanci i zaměstnavatelé, bude vůle k testování stále minimální. Finanční motivaci pro izolaci i karanténu proto doporučovala i Národní ekonomická rada vlády,“ konstatuje v aktuální zprávě Centrum pro modelovaní biologických a společenských procesů.„Pracující respondenti [sociologických šetření] přecházejí na nemocenskou, kde dostávají šedesát procent redukovaného základu mzdy — většinou jen polovinu hrubé mzdy,“ dodává. Podobně se vyjadřuje i končící koordinátor národního testování Marián Hajdúch. Výsledkem únavy, ekonomické tísně a nedostatečné vládní reakce je extrémní a nebezpečná nejistota.Kromě nedávného rozvolnění neznáme ještě ani plný efekt otevírání škol. To se podle Blatného zatím zvláště neprojevuje. Nutno ale předpokládat, že je jednak a priori rizikové, jednak se případné šíření viru mezi asymptomatickými školáky bude do zbytku populace projektovat teprve postupně.Vánoce přicházejí v až úžasně zlém časePodle ředitele Ústavu zdravotnických informací a statistiky Ladislava Duška lze odpovědnou predikci udělat o víkendu. Předběžně se očekává, že číslo R dále poroste, pokud tedy lidé v posledních dnech nezačali nebývale důsledně dodržovat preventivní opatření. Výhledy jsou bídné.„Je jasné, že pokud chceme uvolňovat omezení bez toho, abychom je později museli opět zavádět, musíme epidemii omezovat jinými prostředky: testováním, trasováním a očkováním. Ani jedna z těchto alternativ u nás bohužel nefunguje a ani se nezdá, že by v dohledné době efektivně fungovat začala,“ konstatuje Centrum pro modelovaní biologických a společenských procesů. Logickým výsledkem tak zřejmě bude další vymykání nákazy a oběti na zdraví i životech.Před tím varují i lékaři. „Pokud nám nepomůžete, a znovu necháte nemocnice zahltit pacienty s covid-19, pak zdravotníci, v jejichž řadách se šíří pocit nedůvěry vůči krokům vlády i ministerstva zdravotnictví, by již další nápor epidemie nemuseli vydržet,“ píše vládě prezident České lékařské komory Milan Kubek a vyzývá ji k okamžitému zavedení efektivních protipandemických omezení.\nKomentář●Anna Kšírová\nPaní M. zemřela\nVíme, že stagnující počty hospitalizovaných — přesně 4326, z toho 545 ve vážném stavu — odrážejí šíření viru se zhruba čtrnáctidenním odstupem. Nyní narůstající přenos se tedy promítne kolem Vánoc. Ty vstupují do hry v až neuvěřitelně špatnou chvíli. I pokud ministerstvo školství natáhne vánoční prázdniny k osmnáctému prosinci, jak avizuje Právo, sváteční setkání rodin včetně seniorů (následovaná navíc Silvestrem) mohou vytvořit výbušnou směs, jež exploduje v lednu.Počet mrtvých v důsledku covid-19 nezadržitelně směřuje k deseti tisícům. Extrémní zátěž nadměrné úmrtnosti nesou senioři, a to i vlivem omezení preventivní či neakutní péče. Jakou daň si vybere prosinec, záleží na zodpovědnosti všech se staršími rodiči nebo prarodiči. Optimismus ale není na místě.Jak si postěžoval bývalý ministr zdravotnictví, epidemiolog Roman Prymula v rozhovoru pro Seznam Zprávy: „Vy nakrásně můžete vymyslet nějaké nové opatření, které bude mít teoreticky vliv na reprodukční číslo třicet procent, ovšem v reálu to bude třeba jen dvanáct, pokud to velká část lidí nebude dodržovat. Z toho úhlu pohledu je velmi těžké cokoliv predikovat.“Antigenní testy jsou krokem vpřed, vše ale nezachráníVláda chce stávající nebezpečí kompenzovat rozšířením antigenních testů. K těm mají nyní bezplatně přístup učitelé, v důsledku několika vlivů se ale kapacity ani zdaleka dostatečně nevyužívají. 18. prosince mají možnost testu na protilátky dostat všichni. Můžeme jen doufat v co největší zájem.Výzvou je logistika i projekce výsledků do statistik. Současné antigenní testy jsou poměrně přesné, a hlavně při větším výskytu viru dobře použitelné, v některých případech srovnatelně s PCR. Jiné druhy naopak vykazují vysokou chybovost.Debata o budoucím zahrnutí antigenů do PES je složitá a měla by vyústit ve změnu interních výpočtů, na nichž stojí výsledné skóre. Dopodrobna zde rozebírat všechny varianty a úskalí nemá význam — klíčová je standardizace kvality užitých testů a balancování statistických výstupů tak, aby PES nezkreslovaly proměnou podílu pozitivních testů, která by neodpovídala realitě, ale jen kvalitě použitého testování.Zvýšení dostupnosti testování a jeho rozumné zahrnutí do statistik je jistě příznivým krokem, výše popsaná nebezpečí ovšem zatím zdaleka nevyvažuje. Pokud nákaza nečekaně nezeslábne, nelze očekávat, že před svátky vyrazí na testy tolik lidí, aby se přenos viru razantně omezil. \nKomentář●Jiří Malenovský\nDalší omezování zní lépe než plíživá likvidace\nA velké naděje nelze vkládat ani do systémového řešení situace. PES od začátku postrádá několik prvků. V dlouhodobém výhledu mu může scházet dostatečné zahrnutí takzvané disperze, tedy rozprostření infekce v prostoru. Nyní, kdy máme virus všude, jsou ale větším problémem mezní stavy, zvláště zásadní rozdíl mezi třetím a čtvrtým stupněm.Nedávný ad hoc „stupeň tři a půl“ vynucený nemožností dokola otevírat a zavírat například restaurace — pro něž je něco takového bez diskuse likvidační — vyvolal přesně ten zmatek, kterému měl PES předejít. Je to absurdní tím spíše, že nyní vláda beztak zvažuje přepnutí do plnohodnotného čtvrtého stupně.Stížnosti na nepředvídatelnost a nedostatek srozumitelné strategie jsme opakovali nesčetněkrát. Lze očekávat, že v dohledné době změna nepřijde, a to ani s očekávaným začátkem očkování proti covid-19. Pandemie společnost zkouší již déle než devět měsíců. Zdá se, že teprve nyní zjišťujeme, jak hluboko v jejím nezvládání můžeme klesnout. A bohužel všichni tušíme, že na dno jsme ještě nenarazili.",
  "datum": "Domov → Analýza10. prosince 2020 v 15.11"
},
{
  "url": "https://denikreferendum.cz/clanek/32062-praha-se-postavila-babisovu-planu-rozsirit-ruzynske-letiste-po-roce-a-pul",
  "name": "Praha se postavila Babišovu plánu rozšířit ruzyňské letiště. Po roce a půl",
  "perex": "Společné úsilí pestré občanské aliance vedené pražskou Stranou zelených dosáhlo toho, že se město Praha nakonec postavilo Babišovu plánu rozšiřovat ruzyňské letiště tak, aby bylo „srovnatelné se světovými obrovskými letišti“.",
  "text": "↗\nVedení Prahy, podobně jako Andrej Babiš, totiž není přílišným příznivcem otevřené diskuze o ekologii a klimatu. Postoj většiny Rady k rozšiřování letiště se rodil velmi složitě a někteří z dnešních významných odpůrců museli během uplynulých dvou let otočit o 180 stupňů. Foto Vít Masare\nKampaň Zelených a široké aliance podporovatelů „55 miliard pro budoucnost, nebo do luftu?“ alias „Letiště Praha nebourat, nerozšiřovat!“ po dlouhých devatenácti měsících dosáhla svého prvního dílčího cíle: vedení Prahy tvořené převážně představiteli sněmovní opozice, tedy Piráty, TOP09, Starosty a také uskupením Praha sobě, podpořilo úsilí kampaně společným usnesením Rady hl. m. Prahy. \nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nNa tiskové konferenci v listopadu 2019 prezentoval Andrej Babiš s ministryní financí Schillerovou (nestr. za ANO) svůj záměr vybudovat v Praze letiště „srovnatelné se světovými obrovskými letišti“ s tím, že půjde o investice ve výši až 55 miliard Kč do zdvojnásobení kapacity odbavených cestujících na 30 milionů ročně. Nyní tak Babišovi a jeho spojencům stojí v cestě o velký problém navíc.Výsledky krajských voleb ve Středočeském kraji, pro letiště rovněž stěžejním, blížící se sněmovní volby i fakt, že si čím dál víc představitelů byznysu uvědomuje, jaké bude mít pandemie dlouhodobé následky, plánům na rozvoj letecké dopravy rovněž nenapomáhají. I rok 2030, který je milníkem na cestě k řešení klimatické krize, je z hlediska investičních plánů nebezpečně blízko a času není nazbyt.Apel na vedení Prahy, aby se vymezilo vůči letištnímu projektu, vznikl jako jeden z bodů výzvy 15 změn pro budoucnost: Na mrtvé planetě nebude žádná Praha! Tou v dubnu 2019 vybídli Zelení vedení Prahy, aby v kontrastu s negativním působením české vlády město uskutečňovalo ambiciózní klimatickou politiku odpovídající vážnosti situace.To, že návrh usnesení náměstku primátora Petru Hlubučkovi, předsedovi pražského STANu nakonec nyní prošel, je přitom svým způsobem zázrak. A to navzdory rozšiřujícímu se zástupu spojenců proti bobtnání letiště.Vedení Prahy, podobně jako Andrej Babiš, totiž není přílišným příznivcem otevřené diskuze o ekologii a klimatu. Postoj většiny Rady k rozšiřování letiště se rodil velmi složitě a někteří z dnešních významných odpůrců museli během uplynulých dvou let otočit o 180 stupňů.První dva měsíce dotazy občanů i žádosti o odmítnutí rozšiřování letiště naprosto ignorovaly všechny strany ve vedení Prahy. Potom překvapilo duo primátor Hřib (Piráti), náměstek Hlaváček (TOP09), kteří se před občany vzájemně podporovali při trpném krčení rameny a tvrzení, že nám rozšíření letiště diktuje Brusel. Větší alibismus a nekonzistentnost, aby u zástupců proevropských stran jeden pohledal. Bonusově oba uprostřed nejsušších měsíců roku 2019, kdy se i v České republice vzedmulo klimatické hnutí, opakovali, že to je složité, že na každý argument proti je argument pro...Jako první z celého vedení Prahy, za což mu patří uznání, prokázal schopnost postavit se konstruktivně čelem velkým problémům právě pražský předseda Starostů Petr Hlubuček. Po pěti měsících od první žádosti, když se splnilo naše varování a management státního Letiště zažádal o zahájení územního řízení na ranvej.Je třeba dodat, že Hlubuček je zároveň v první řadě doma v malé čtvrti Lysolaje, kde je i starostou. Právě zdejší obyvatelé by v případě výstavby plánované nové ranveje negativní dopady v podobě hluku pocítili na vlastní kůži jako jedni z prvních.Hlubučka později začali pomalu doplňovat první Piráti počínaje jejich předsedou klubu Mahrikem. Nejprve jsme ale museli zalarmovat až jejich předsedu Bartoše. Bylo třeba mu vysvětlit, že projekt, který prezentuje veřejně Babiš se Schillerovou jako investici za 55 miliard na vybudování „světového obrovského letiště“, který jeho pražští kolegové měsíce v lepším případě ignorují, a o kterém mu do té doby zřejmě vůbec nikdo nic neřekl, není jen nějaké malé komunální téma.A povedlo se. Bartoš, na rozdíl od Hřiba, zareagoval konstruktivně v řádu hodin, nikoliv roků. Současnou koalici proti letišti jako poslední doplnili zastupitelé Praha sobě. Ti to měli těžší, protože se museli vypořádat s problémem, že na rozdíl od většiny lidí účastnících se diskuze v tomto hnutí náměstek primátora pro dopravu Scheinherr veřejně v dané věci buď mlčel nebo prohlašoval, že je pro rozšíření, protože je náměstek pro dopravu a tak musí podporovat víc dopravy, anebo také že je pro rozšíření, protože být proti je bez naděje na úspěch...Pozornému čtenáři jistě neušlo, že TOP09, ačkoliv je ve vedení Prahy hojně zastoupená a řada jejích prominentních členů, včetně Karla Schwarzenberga, Bedřicha Moldana nebo Jakuba Hrušky, je proti rozšíření letiště, v reálném hlasování tvrdě kope za novou ranvej i navyšování kapacity letiště. Takto s Babišem drží basu již jen — jako tradičně — ODS.\n↗\nPlány, které není žádoucí uskutečnit. Grafika Letiště Praha\nSymbolická hodnotaAktuální krok vedení Prahy není všespásný, přesto je symbolicky významný. Značí další mezník v těžce vybojovávané veřejné diskuzi o prospěšnosti či škodlivosti tohoto projektu a obecně diskuzi o klimatu. Veřejnou diskuzi na téma letiště ostatně sliboval jako první před rokem předseda dozorčí rady státního Letiště Praha a. s., Jan Švejnar. Zůstalo však jen u slibu. Veřejnou diskuzi slíbil zorganizovat, v zastoupení primátora Hřiba, před rokem i náměstek pražského primátora pro územní rozvoj Petr Hlaváček (TOP09 a STAN). Dopadlo to ale stejně jako u Švejnara.O klimatu se primátor Prahy veřejně nevyjadřuje doteď, na dotazy veřejnosti nereaguje. Lidi, kteří nabízejí pomoc s klimatickou politikou, označuje za alarmisty. Dost neuvěřitelné při vědomí, že se ten samý člověk zároveň spolupodepsal pod mediální prohlášení primátorů Budapešti, Bratislavy, Varšavy a Prahy, kde stojí, že je podle primátorů „nezbytné mít stále na vědomí klimatickou změnu, která pro společnost představuje ještě výraznější zkoušku než koronavirus“.Na dotazy, jaké jsou reálné výstupy pražské klimatické komise, Hřib, ani nikdo jiný z Rady hl.m. Prahy, Hlubučka nevyjímaje, rovněž neodpovídá. Pražští radní svým nynějším rozhodnutím navázali na výzvu Fóra pražských senátorů z června 2020, kterou v koordinaci tehdejšího senátora Václava Hampla (nestr. za KDU-ČSL a Zelené) a Zelených podpořilo devět z deseti pražských senátorů, a na usnesení Prahy 1 z prosince 2019, iniciované přímo Zelenými ve spolupráci s iniciativou Praha 1 sobě a Piráty. \nKomentář●Vít Masare\nAerolinky nezachraňovat, letiště nerozšiřovat. Využijme šance na změnu\nNavázali ale také na letitý nesouhlas Prahy 8 a dlouhodobé úsilí vedení menších pražských městských částí Suchdol, Nebušice, Lysolaje a od loňska také Dolních Chaber. K tomu připočtěme práci řady občanských iniciativ jako třeba zasloužilé NERWY, letos vzniklé LetištěRuzyně.info, nebo významné zapojení Arniky, Extinction Rebellion či Greenpeace.Jisté je, že rozšiřování letiště o novou ranvej bude mít své ke všemu odhodlané obhájce ať tu letadla budou, nebo ne. Některým lidem, zřejmě včetně náměstka primátora Hlaváčka a jeho kolegy Jiřího Pospíšila nejde ani tolik o letadla, jako o možnost proměny parcel o rozloze 200 ha ve stavební pozemky.Jedině to snad vysvětluje, že Hlaváčkův „šéf“ Jiří Pospíšil sahá až k tak absurdním krokům, že odpůrce projektu veřejně označuje za „populisty bez argumentů“.  Uráží tím i své stranické kolegy, již zmíněné pány Schwarzenberga, Moldana a Hrušku nebo třeba místopředsedu Senátu Jiřího Růžičku a svého kolegu Hlubučka.Že by se peníze daly investovat lépe a udržitelně, je pro zájemce o novou výstavbu na pozemcích stávající záložní ranveje nepohodlné slyšet. A právě rozumné investování je podstatou kampaně „55 miliard pro budoucnost, nebo do luftu?“.",
  "datum": "Domov → Komentář10. prosince 2020 v 13.25"
},
{
  "url": "https://denikreferendum.cz/clanek/32090-jak-pejsek-s-kocickou-delali-zakazy-aneb-na-obranu-procesu",
  "name": "Jak pejsek s kočičkou dělali zákazy aneb Na obranu procesů",
  "perex": "Kdyby se vláda nezpěčovala zaběhnutým postupům pro tvorbu politických rozhodnutí, nikdy bychom nebyli svědky toho, že při snaze zmírnit šíření koronaviru zakáže třeba čepovat v hospodách pivo nebo prodávat kávu do kelímku.",
  "text": "↗\n„Zakázat kafe s sebou je totální nesmysl. Nedá se to pochopit. Epidemiologové to chápou. Já to nechápu,“ stěžoval si premiér Andrej Babiš na rozhodnutí, které přijala jeho vláda. Foto FB A. Babiš\nHnutí Starostové a nezávislí nepřivedlo do vysoké politiky jen dva nesporné politické talenty, jimiž jsou Vít Rakušan a Jan Farský, ale svého času také Alenu Hanákovu, která necelá dva roky zastávala ve vládě Petra Nečase post ministryně kultury. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nNěkdejší starostka města Vizovice se do obecného povědomí nezapsala prosazením opatření, jež by pomohla zdejší strádající kultuře, ale neschopností srozumitelně vysvětlit odvolání tehdejšího ředitele Národního divadla Ondřeje Černého.Když se Hanáková před osmi lety v České televizi pokoušela dát odpověď na otázku, proč se Černého zbavila, devětadvacetkrát se uchýlila k argumentu „chybně nastavených procesů“. Víc z ní moderátorka Událostí, komentářů Daniela Drtinová nevypáčila.Politička za své vystoupení sklidila kritiku ze všech stran, od premiéra, přes partajní kolegy až po zástupce kulturní obce. „Myslel jsem, že po Vítězslavu Jandákovi a Jiřím Besserovi nemůže přijít horší pohroma, mýlil jsem se,“ povzdechl si tenkrát teatrolog Vladimír Just.Jakkoliv se lze při vzpomínce na Hanákové působení v Nositckém paláci pousmát, jedno je jí třeba přiznat: Správně nastavené procesy jsou v politickém provozu nesmírně důležité. Bez nich se totiž vše hroutí, což můžeme sledovat dnes a denně.Procesy ochrání i nemehlaKdyby se kabinet Andreje Babiše nezpěčoval dodržovat zaběhnuté postupy pro tvorbu politických rozhodnutí, nikdy bychom nebyli svědky toho, že při snaze zmírnit šíření koronaviru zakáže třeba čepovat v hospodách pivo nebo omezí volný pohyb osob a současně ponechá otevřené obchody.Vysvětlovat si absurdní — a stále se měnící — krizová opatření toliko tím, že nám — navzdory předvolebním slibům — vládnou nemehla, není dostatečné. I nemehla, mezi něž premiér nade vší pochybnost patří, totiž mohou „správně nastavené procesy“ ochránit před blamáží.Ustálená pravidla ke smůle nás všech ovšem nejvyšší představitelé státu nedodržují. Schůze kabinetu v jejich podání neslouží k přijímání konečných rozhodnutí, ale bez nadsázky k faktickému sepisování všemožných zákazů a omezení, na což však nemají jak dostatek prostoru, tak erudici.\nAnalýza●Jan Kašpárek\nNouzový stav jako „provozní událost“. České hledání covidového dna pokračuje\nMinistři přicházejí do Strakovy akademie s rozličnými představami o tom, co dnes zavřou, nebo nechají otevřené, hodiny se spolu baví, následně to hodí na papír, jednomyslně odmávají a výsledek připomíná pokus pejska a kočičky upéct si k svátku dort.Vyhnout se nezamýšleným důsledkům přijímaných krizových opatření přitom není nikterak náročné. Zcela by postačilo, kdyby si kabinet vzpomněl, že v nedávných politických dobách existoval nástroj, jemuž se říkalo mezirezortní připomínkové řízení.To ve zkratce funguje tak, že úředníci z jednoho ministerstva sepíšou návrh, ti z ostatních rezortů si jej přečtou, upozorní na chyby, opraví nepřesnosti, připojí poznámky a vrátí jej zpět k dopracování. Ministři mají následně relativně snazší práci, a to rozhodnout, zda návrh v předložené podobě schválí, či zamítnou.Čas od času se samozřejmě i na jednání vlády hlasuje o několika variantách toho samého materiálu, ale nemělo by se stávat, aby ministři přímo na místě rozsáhle přepisovali jednotlivá ustanovení a hráli si na legislativce. Argument, že na ping pong mezi úřady není s ohledem na mimořádné okolnosti dostatek prostoru, neobstojí. Opatření lze prostudovat, opoznámkovat a upravit během pár hodin. A ty můžeme v boji s epidemií zcela jistě postrádat.Kdyby nám v těchto těžkých časech vládli skuteční politici, kteří znají a respektují řemeslo, s největší pravděpodobností bychom pandemii čelili úspěšněji. Snad si to lidé zapamatují a v příštích volbách neskočí na lep nějakým novým nepolitikům s báchorkami o řízení země schopnými odborníky.",
  "datum": "Domov → Sloupek16. prosince 2020 v 13.10"
},
{
  "url": "https://denikreferendum.cz/clanek/32081-mame-pravo-vedet---zvednete-mlhu-nad-becvou",
  "name": "Máme právo vědět — zvedněte mlhu nad Bečvou",
  "perex": "Česká inspekce životního prostředí odmítá informovat veřejnost o tom, co naměřila po havárii na řece Bečvě. Autor působící na Katedře správního práva a správní vědy PF UK vysvětluje, proč je její postup nezákonný.",
  "text": "↗\nVeřejnost má právo vědět, kdy, kde, jaké vzorky Česká inspekce životního prostředí po otravě Bečvy odebírala a jaké hodnoty v nich naměřila. Odpírání informací, nota bene čtvrt roku po havárii, je nezákonné. Foto Petr Novotný\nMěl jsem v životě to štěstí jen jednou. Před třiceti lety jsem na Berounce v Radotíně chytil parmu. Je to nádherná ryba se silným tělem, královna našich řek, které mají rychlý proud, peřeje a kameny. Jednou z takových řek je Bečva. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nV ten teplý zářiový den, kdy se ve Valašském Meziříčí stala jedna z největších ekologických havárií v ČR za poslední roky, plavalo v Bečvě čtyřicet tun mrtvých ryb. Ty největší z nich byly parmy. Pětikilové kapitální kusy se zlatými boky, které se naposledy zatřpytily na slunci. Místní rybáři byli první, kdo se v gumákách brodili vodou, nakládali ty krásné ryby po tisících do plastových popelnic, a přitom dýchali odporný vzduch s neznámou štiplavou chemikálií a zápachem z tlejících ryb, o které se desítky let předtím s láskou starali. Ti první se ptali, zvlášť když pak nemohli v noci spát kvůli rozleptaným nosním sliznicím, co se to proboha stalo. A my všichni ostatní po nich se ptáme stejně. Kdo a čím otrávil Bečvu?Ani po čtvrt roce od zářiové havárie neví veřejnost v podstatě nic. Informační prázdnota, která v lidech s postupem času vyvolává skepsi a nedůvěru, má dvě roviny.Veřejnost nemá žádný relevantní náznak o potenciálním zdroji, natož původci havárie. Po zmatené zprávě ministra Brabce ze dne 1. října 2020 o tom, že se „smyčka utahuje kolem areálu Tesla Rožnov“, se zdá, že se původce nakonec nepodaří zjistit. Zcela pozoruhodné bylo v tomto směru vyjádření náměstka Okresního státního zastupitelství ve Vsetíně Petra Bareše, které dne 20. října 2020 zveřejnil časopis Echo24: „Šance je vždycky, ale upřímně řečeno, kdybych si měl tipnout, tak dvacet ku osmdesáti.“ Příslušný orgán činný v trestním řízení si tak už před dvěma měsíci tipnul jako ve Fortuně, jestli to vyjde, nebo ne. A protože zjevně věděl, co říká, tipnul si tak, že to asi nevyjde. \nReportáž●Patočka, Vlasatá\nOdhaleno: V den otravy Bečvy se v Deze stala havárie. Proč zůstala utajena? \nStátní orgány daly zatím veřejnosti jen jednu podstatnou obecnou informaci, že otravu způsobil kyanid. Tuto oficiální informaci však později vážně zpochybnily informace z jiných zdrojů, podle kterých příčinou otravy mohl být fenol, popřípadě i nějaká jiná látka. Nejen policie a státní zastupitelství, které havárii vyšetřují jako trestný čin, ale i Česká inspekce životního prostředí (ČIŽP) jako hlavní kontrolní orgán na úseku havárií ohrožujících jakost povrchových vod i Ministerstvo životního prostředí (MŽP) jako ústřední správní úřad pro ochranu jakosti povrchových vod, uvalily na informace o havárii na Bečvě prakticky úplné embargo. Veřejnost tak nemá žádné konkrétnější, věrohodnější, natož ověřitelné informace o znečišťující látce, ale především o vzorcích vody, které státní orgány odebraly z řeky — kdy, kde a jaké vzorky byly odebrány a jaké výsledky přinesly. Všechny zmíněné státní orgány se odvolávají na to, že případ je předmětem vyšetřování ze strany orgánů činných v trestním řízení, a tudíž, že o něm nemohou poskytnout žádné podrobnější informace. Neboť by tím údajně „ohrozily objasnění skutečností důležitých pro trestní řízení“ ve smyslu § 8a odst. 1 trestního řádu.Od policie a státního zastupitelství lze tuto informační zdrženlivost pochopit, neboť jako orgány činné v trestním řízení zde nejsou primárně od toho, aby poskytovaly veřejnosti informace o skutečnostech, jež jsou předmětem vyšetřování. V jistém ohledu pak lze chápat i postavení MŽP, které jako centrální orgán není přímo u zdroje klíčových informací. Ale ze strany České inspekce životního prostředí je informační embargo za daných okolností neodůvodněné. Inspekce jako hlavní orgán vodoprávního dozoru odebírala v prvních dnech po havárii v dotčené oblasti řeky desítky vzorků. Po vyhodnocení v akreditovaných laboratořích pak musela jejich výsledky přesně a spolehlivě zaznamenat v kontrolním protokolu. A to vše pak musela předat policii k jako podklad k následnému vyšetřování. Pokud tedy jde o tyto informace, které Inspekce sama zjistila v rámci své vlastní úřední — kontrolní — činnosti, tzn. zejména vzorky, které odebrala, zajistila jejich vyhodnocení a zaznamenala v kontrolním protokolu, není vázána žádným zákazem poskytování informací podle § 8a nebo § 8b trestního řádu. Ustanovení § 8a trestního řádu o tom, že „orgány činné v trestním řízení dbají na to, aby neohrozily objasnění skutečností důležitých pro trestní řízení“, se vztahuje pouze na orgány činné v trestním řízení, a tedy nikoli na Českou inspekci životního prostředí. A § 8b trestního řádu, který zakazuje poskytování informací o osobách zúčastněných na trestním řízení, se sice může vztahovat i na Inspekci, ale dopadá pouze na informace, které by dostala od policie nebo jiného orgánu činného v trestním řízení. Ale nedopadá na informace, které Inspekce získala při vlastní úřední činnosti. Česká inspekce životního prostředí, přesněji řečeno její úředníci, jsou obecně vázáni povinností mlčenlivosti podle § 20 kontrolního řádu a podpůrně i podle § 15 správního řádu. Nicméně tato ustanovení přikazují mlčenlivost jen tehdy, pokud zpřístupnění příslušných informací může ohrozit „řádný výkon veřejné správy“, respektive pokud v příslušném případě nepřevažuje protichůdný „veřejný zájem“ na zveřejnění či jiném zpřístupnění informací. Jinak mají být této povinnosti zproštěni. V daném případě a v současné době (tedy s odstupem téměř tří měsíců) je prakticky vyloučeno, že by zveřejnění informací o odebraných vzorcích z Bečvy či jejich podstatné — relevantní — části mohlo nějak myslitelně a reálně ohrozit řádný výkon veřejné správy, respektive vyšetřování. Odebrané a vyhodnocené vzorky jsou stabilní důkazy. Pokud už jednou byly řádně zachyceny a zaprotokolovány, tak se už nemění a prakticky nikdo je už nemůže ovlivnit. A pokud bude dříve či později někdo obviněn, jakože to je beztak jen „dvacet ku osmdesáti“, pak bude muset být s těmito důkazy seznámen, a to ve stejné podobě, v níž jsou nyní. Navíc, v případě takto závažné ekologické havárie zde byl již od začátku naléhavý veřejný zájem na transparentním přístupu státních orgánů a zveřejnění přinejmenším podstaty informací o odebraných vzorcích. Rybáři, kteří likvidovali havárii, i ostatní obyvatelé žijící v blízkosti řeky měli v zájmu ochrany svého zdraví právo dostat ověřitelné informace o znečišťujících látkách. Veřejnost pak má obdobné právo v rámci ústavně zaručeného práva na včasné a úplné informace o stavu životním prostředí a přírodních zdrojů.Za současné situace je tedy prakticky neobhajitelné, aby Česká inspekce životního prostředí i nadále držela úplné embargo na informace o odebraných vzorcích z Bečvy. Nemá-li porušovat materiální podstatu zákonné úpravy, musí zveřejnit přinejmenším relevantní část těchto informací, na jejichž základě si veřejnost může udělat v rámci možností věrohodný obraz o příčině havárie na Bečvě a o tom, jaké svinstvo otrávilo krásné parmy, ostroretky a desítky dalších druhů ryb a jiných vodních živočichů.",
  "datum": "Domov → Komentář15. prosince 2020 v 9.10"
},
{
  "url": "https://denikreferendum.cz/clanek/32088-ticho-kolem-havarie-nabecve-vyvolava-krizi-duvery-vinstituce",
  "name": "Ticho kolem havárie na Bečvě vyvolává krizi důvěry v instituce",
  "perex": "Občanská petice klade osm základních otázek k otravě Bečvy. Zatím získala devět tisíc podpisů. Jeden z autorů vysvětluje v komentáři pro DR jako hlavní motiv organizátorů hrozbu „degradace důvěry veřejnosti v instituce“.",
  "text": "↗\nDalší demonstrace za řádné vyšetření otravy řeky Bečvy se bude konat na náměstí ve Valašském Meziříčí v neděli 20. prosince 2020 ve dvě hodiny odpoledne. Vystoupí na ní i redaktoři Deníku Referendum Jakub Patočka a Zuzana Vlasatá. Ilustrace FB Otrávená Bečva nám není lhostejná!\nJe to již takřka tři měsíce od chvíle, kdy do řeky Bečvy u Valašského Meziříčí utekly jedovaté látky, které vyhladily většinu života na více než čtyřiceti kilometrech toku. Rybáři vytáhli z vody desetitisíce mrtvých ryb. Jedná se o katastrofu, ze které se bude řeka a celý okolní ekosystém vzpamatovávat roky. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nViník však dodnes nebyl nalezen. Kromě toho celý případ provázejí i další nejasnosti, neboť úřady a instituce, které se na řešení havárie či následném vyšetřování podílely, poskytly veřejnosti jen minimum informací. A to přesto, že Policie ČR říká, že úřadům v poskytování informací nebrání.Obava, že by sdělení většího množství informací mohlo zmařit probíhající vyšetřování, je do jisté míry relevantní a pochopitelná, nelze ji však aplikovat ad absurdum, neboť pomíjí druhé a možná ještě větší nebezpečí — degradaci důvěry veřejnosti v instituce. Popsaná obava je v kontextu případu otrávené Bečvy mnohem naléhavější a aktuálnější než obava první, a to především z toho důvodu, že už se pomalu stává realitou. Ve společnosti se v souvislosti s případem šíří různé hypotézy a fámy, které vinou absence informací s časem nabývají na síle a podporují rostoucí nedůvěru nejen vůči zasahujícím a vyšetřujícím institucím, ale přeneseně i vůči celému státnímu aparátu jako takovému. Není třeba říkat, jak obrovské následky taková krize důvěry může mít.I proto by dotyčné instituce a osoby, jmenovitě Česká inspekce životního prostředí, Povodí Moravy, Vláda ČR, ministr životního prostředí a město Valašské Meziříčí, měli poskytnout veřejnosti základní informace o tom, jak v celém případu postupovali a proč tak postupovali. V této souvislosti vznikla petice s názvem Osm otázek k Bečvě, která získala už skoro devět tisíc podpisů a která má za cíl získání naprosto základních informací o postupu zapojených institucí.Poskytnutí těchto elementárních informací je jedinou cestou, jak obnovit ztracenou důvěru veřejnosti. Zde je osm otázek, které petice klade:Kdo a proč vyhlásil informační embargo?Jaký byl přesný postup v neděli 20. září? Kdo řídil celý zásah? Podle jaké metodiky či plánu se postupovalo?Kdy a na jakých místech byly odebrány vzorky vody?Jak je možné, že ČIŽP nebyla schopna po celé čtyři dny analyzovat odebraný vzorek a určit, jaká látka do Bečvy unikla?Proč byly první odběry bentosu provedeny až 24. 9. a jen v místech, kudy otrava prokazatelně prošla a další, podrobnější vzorky byly odebrány až po tom, co řeku zasáhly povodně?Jak je možné, že úřady nebyly schopny zajistit výlov uhynulých ryb a tuto práci za ně museli suplovat rybáři vybavení minimem pomůcek i informací?Je na místě, aby ministr životního prostředí obhajoval soukromý subjekt a tvrdil o něm, že je vyloučen z vyšetřování, když tato skutečnost nebyla podložena nezpochybnitelnými důkazy?Proč vedení města Valašské Meziříčí varovalo občany před vstupem do řeky Bečvy až ve čtvrtek 24. září, když informaci o hromadném úhynu ryb mělo prokazatelně již v neděli 20. září?Cílem petice není nahrazení současných vyšetřovacích orgánů a nalezení viníka. Petice se ptá jen na postup institucí v celém případu a jeho vysvětlení. Cílem je obnovení důvěry veřejnosti, nic víc, nic míň. Málo to ovšem rozhodně není.",
  "datum": "Domov → Komentář16. prosince 2020 v 10.16"
},
{
  "url": "https://denikreferendum.cz/clanek/32083-rovnost-a-migrace",
  "name": "Rovnost a migrace",
  "perex": "Stěžejním předpokladem uloženým v základech západních demokracií je přesvědčení, že všichni lidé se rodí rovni. V realitě tomu tak ale není, a to i v důsledku strukturálně nespravedlivého mezinárodního uspořádání.",
  "text": "↗\nKulturní dispozice a původ jako kritérium pro nastavení restriktivní imigrační politiky jsou ve skutečnosti výsledkem rozhodnutí mocenské elity. Přesto se ale zdá, že taková rétorika funguje perfektně a lidé ji akceptují. Foto Gerd Altmann, Pixabay\nSociálně-ekonomické nerovnosti jsou českým občanům dobře známé. Jedná se o odlišné postavení tříd, mužů a žen nebo etnických skupin, přičemž každá „kategorie“ má v českém státě odlišný přístup k moci a k finančním tokům. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nPodobné principy sociálně-ekonomických nerovností by se daly „povýšit“ také do mezinárodního prostoru v dnešním globalizovaném světě, protože bohaté státy severní polokoule (tzv. globálního Severu) si udržují své silné ekonomické postavení z velké části na úkor rozvojových států jižní polokoule (tzv. globálního Jihu). Celý globální ekonomický systém je na udržování ekonomických nerovností, ale také na jejich prohlubování, postaven. Popsaná situace významně dopadá na obyvatele celého světa, kteří se ocitají v určitém předurčeném postavení už pouze tím, že se narodí v konkrétní zemi. To se pochopitelně nedá ovlivnit — nikdo se nikoho neptá, zda se chce nebo nechce narodit tam či onde — ale přesto je narození v konkrétní zemi nejčastější příčinou toho, zda bude daný jedinec v sociálně-ekonomickém smyslu požívat privilegované postavení na takzvaném globálním Severu, nebo naopak neprivilegované postavení na takzvaném globálním Jihu. Sociálně-ekonomický status jedince určuje, jak se s ním bude zacházet. A je více než patrné, že neprivilegovaní obyvatelé globálního Jihu „tahají za kratší konec“. Plyne z toho jediné, lidé se stále ještě nerodí rovni a se stejnými svobodami, všeobecné deklaraci lidských práv navzdory.Není žádným tajemstvím, že vyspělé státy Severu definují lidská a sociální práva jako univerzální a mnohé konkrétní hodnoty — jako je právě ona rovnost a svoboda, ale třeba také právo na život — jsou z pozice států vnímány jako všeobecně platné imperativy. Jinými slovy, i rozvojové státy na jižní polokouli mají lidská a sociální práva dodržovat. Předpoklad univerzality lidských a sociálních práv je z pohledu států severní polokoule často vnímán jako samozřejmý, ale na druhé straně existují situace prokazující, že rovnost a svoboda jsou i v jejich podání jen určitou rétorickou figurou. Protože faktor původu se v případě migrace jeví jako důležitý a státy bohatého Severu svou restriktivní imigrační politikou vůči migrantům z chudého Jihu dávají najevo nadřazenost obyvatel Severu. Idea rovných lidských a sociálních práv se tak křiví, protože mnohé státy Severu se sice zasazují za dodržování lidských práv, ale samy onu rovnost vědomě porušují. Imigrační restrikce vůči obyvatelům chudého Jihu se sice dají ideologicky zdůvodnit, například odkazem na nutnost fungování sociálního státu, ale tím se opět jen artikuluje základní podmínka nerovného postavení lidí ve světě. S globální nerovností obyvatel by snad souhlasil každý, ale vyzdvihl bych jeden bod, který považuji za klíčový — místo narození, respektive původ. Z hlediska imigračních politik se totiž právě původ jeví až jako nesmyslně zdůrazňovaný aspekt. Původ totiž obnáší i předpokládané kulturní dispozice, které údajně nemohou být kompatibilní s kulturními předpoklady společenstev bohatého Severu. To je ovšem falešná a ideologická představa, protože za každým vyzdvihováním kulturních rozdílů se skrývá spíše touha omezit imigraci. A tak mohou být Syřané jednoduše odmítáni z toho důvodu, že nejsou křesťany, zatímco eritrejští křesťané jsou odmítáni, protože představují „hrozbu“ americkému národu. Kulturní dispozice a původ jako kritérium pro nastavení restriktivní imigrační politiky jsou ve skutečnosti výsledkem rozhodnutí mocenské elity. Přesto se ale zdá, že taková rétorika funguje perfektně a lidé ji akceptují. A to i navzdory tomu, že některá restriktivní nařízení jsou vyloženě hloupá, jako například právě zákaz všem občanům Eritreje cestovat do Spojených států amerických, nebo spojená s pouhou domnělou úlohou státu ve vztahu k ochraně obyvatel — například v případě sekuritizace migrační politiky. Původ a kulturní dispozice jsou vnímány jako podstatný aspekt migrační politiky, a to i v důsledku všech nesmyslů o kulturních normách a hodnotách, jež jsou obyvatelům bohatého Severu vtloukány do hlavy, na což nejvíce doplácejí právě obyvatelé chudého Jihu. Celá situace je ale ještě zamotanější, protože někteří obyvatelé z chudého Jihu jsou opravdu preferováni. To se týká především vysoce kvalifikovaných migrantů, například IT pracovníků z Indie, kteří mají v mnoha ohledech snazší cestu k imigraci do států bohatého Severu než jejich nízko kvalifikovaní indičtí přátelé. Do principů mezinárodní migrace jsou tak zakomponovány původ i kulturní dispozice, ale ty mohou být jen zesilovačem sociální nerovnosti. Nakonec jsou tak právě ony neartikulovanou stabilní normou mezinárodní migrace — zatímco pohled na kulturní dispozice se mění podle toho, jak se mění vládní garnitura a její nálady, sociální nerovnosti spojené s upřednostňováním kvalifikovaných migrantů jsou v přístupu bohatého Severu neměnné již řadu let. Ačkoli takto nastavený systém nyní funguje a bohaté státy globálního Severu si bezpochyby mnou ruce, jak se jim podařilo nastavit globální situaci ke svému vlastnímu užitku, velkou otázkou zůstává budoucnost spojená nejen s postkoronavirovou situací nebo s rostoucí vahou Číny. Narůst migrace se jeví jako nevyhnutelný proces, ale státy globálního Severu se stále projevují tak, jako kdyby si to nepřipouštěly. S postupujícím časem však budou celosvětové sociálně-ekonomické nerovnosti čím dál více patrné. Předstírat, že jsou si všichni lidé rovni, a přitom bránit některým vybrat si místo pobytu jen kvůli jejich původu a udržovat současně mezinárodní ekonomické vztahy ve formátu, který prohlubuje strukturální nerovnost, a tím činí na mnoha místech život obtížně snesitelným, nepůjde donekonečna.\nSTRUKTURÁLNÍ SPRAVEDLNOSTKaždá struktura je nespravedlivá, takže snaha o vyřešení strukturálně nespravedlivého uspořádání vede nutně ke zrušení struktury. Může ale člověk existovat bez struktury?Když bychom si tedy měli uvést příklad nějaké spravedlivé struktury, jde třeba o strukturu prázdna. Každá jiná struktura je totiž nespravedlivá.Autor kritizuje skutečnost, že vysoce kvalifikovaní migranti (například IT pracovníci z Indie) jsou při migraci do bohatších států globálního Severu upřednostňováni před nízko kvalifikovanými migranty. Vidí v tom - přímo do principu migrace zabudovaný - \"zesilovač sociální nerovnosti\". Představme si tedy, že se tento jev budeme snažit omezit a ve zdrojových zemích migrace zůstane už jen opravdová - zcela nekvalifikovaná chudina, která nemá peníze ani na převaděče, vydaná navíc napospas teroristickým bojůvkám usilujícím o moc nad teritorii rozkládajících se států. Tento terorismus je navíc často financován právě ze zisků z převaděčství (tedy z obchodu s lidmi). Jiříku raď! (Patrně v reakci na nastalou situaci vytvoříme projekty humanitární pomoci, která pak bude částí domorodých obyvatel opět vnímána jako pokračování neokolonialismu a uplatňování západní kulturní nadvlády - tedy opět jako příležitost k \"osvobozeneckému boji\", k obraně své kultury a náboženství před dekadentním - morálně zkaženým Západem.)Článek je podle mě pěkným dokladem upadajícího západního humanitního vzdělání.Vychází z toho poněkud absurdní závěr, že demokratické státy globálního Severu by tedy na vlastní náklady měli na svá území z ostatního světa přepravovat především ty nejméně kvalifikované a nejchudší lidi (kteří sami nemají peníze na cestu), zatímco kvalifikované a vzdělané je naopak nutno ponechat v původních zemích, aby zajistili jejich rozvoj, zdravotní péči, vzdělání ve školách ap. Je tu samozřejmě ta otázka jestli ti lidé, které bychom takto chtěli přemístit, by k tomu poskytli dostatečně informovaný souhlas a jestli je takový záměr proveditelný. (Například podle vyjádření bývalého generálního ředitele organizace Lékaři bez hranic, Arjana Hehenkampa \"čtyřicet procent lidí zachráněných z člunů vysvětluje, že byli k nastoupení donuceni\" (L’Osservatore Romano, mercoledì 5 aprile 2017).Autor článku vychází z chybného předpokladu, že kritérium globální sociálně-ekonomické rovnosti je pro lidský život patrně kritériem téměř skoro nejdůležitějším.Stačí ale, když si vzpomeneme třeba na domorodce z ostrova Severní Sentinel (kteří kontakt s moderní civilizací odmítají), abychom viděli, že jde o nesmysl, o bezmyšlenkovité rozšíření západního způsobu uvažování na celé lidstvo, o implantaci našeho hodnotového žebříčku všem bez rozdílu.",
  "datum": "Svět → Komentář15. prosince 2020 v 11.28"
},
{
  "url": "https://denikreferendum.cz/clanek/32085-usa-volitele-odevzdali-bidenovi-vsech-306-hlasu-tento-rok-nikdo-nezbehl",
  "name": "USA: volitelé odevzdali Bidenovi všech 306 hlasů, tento rok nikdo nezběhl",
  "perex": "Ceremoniální hlasování Sboru volitelů potvrdilo výsledek listopadových prezidentských voleb. Trump jej může zvrátit už jen přes Nejvyšší soud nějakou novou nevídaně silnou kauzou, nebo zázračně politicky před lednovým vyhlášením v Kongresu.",
  "text": "↗\nJoe Biden v projevu po volitelském hlasování připomněl, že získal tento rok stejně volitelských hlasů, jako měl získat v roce 2016 Donald Trump. Trump přitom tehdy hovořil o drtivém vítězství. Foto Adam Schultz, BfP\nHladce, čistě a přesně dle očekávání proběhlo nakonec letošní hlasování amerického Sboru volitelů — tradiční ceremoniální volba nastupujícího prezidenta a viceprezidentky USA, tentokrát tedy Joa Bidena a Kamaly Harrisové. Stalo se tak v průběhu pondělka. Volitelé vybraní na základě výsledku listopadových voleb odevzdávali své hlasy v parlamentech svých domovských států, a to v různých časech — vždy v závislosti na časovém pásmu, v němž se daný stát nachází. Biden a Harrisová obdrželi postupně všech 306 volitelských hlasů z 538, které dle listopadových voleb dostat měli. Trumpa a Pence volilo zbylých 232 volitelů.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nBiden reagoval na volbu obvyklou smírnou řečí vyzývající k ukončení svárů, léčbě ran a zakopání příkopů. V několika pasážích přesto zdůraznil, že je od této chvíle už jen těžko zpochybnitelným vítězem:„Tři sta šest volitelských hlasů je stejný počet, jaký měli obdržet Donald Trump a Mike Pence v roce 2016. Tehdy prezident Trump používal výraz landslide. Dle jeho vlastních měřítek tedy znamenalo toto číslo v dané době jasné vítězství. S úctou si dovoluji tvrdit, že jde o jasné vítězství i tentokrát,“ uvedl Biden doslova.\nCo je Sbor volitelů a jak funguje\nDonald Trump hlasování Sboru volitelů bezprostředně nekomentoval. Na svém Twitteru pouze po jeho ukončení nasdílel odkazy na další „odhalení podvodu“ o volebních terminálech přeprogramovaných tak, aby připisovaly Trumpovy hlasy Bidenovi. Konkrétně se tentokrát jedná o analýzu fungování terminálů v michiganském okrsku Antrim zpracovanou z iniciativy Russe Ramslanda. Ramsland v materiálu vystupuje jako šéf analytického týmu, ve skutečnosti jde ale o republikánského aktivistu a politika, který má na svědomí už jednu povolební blamáž — byl to on, kdo rozšířil údaje o volební účasti v jednotlivých michiganských okrscích s tím, že místy překračuje sto procent registrovaných voličů; záhy se přitom ukázalo, že smíchal dohromady michiganské údaje s minnesotskými, protože si popletl kód státu. Trumpův právní tým se stále snaží napadat regulérnost proběhlých voleb u nejrůznějších soudů a dohledových institucí. Svá obvinění o zmanipulovaném hlasování nepodložil dosud jediným nezvratným důkazem.Co bude dále\nAnalýza●Petr Jedlička\nTrumpovské žaloby na volby po měsíci: jedna velká blamáž\nPodle amerických volebních pravidel jsou po hlasování Sboru volitelů jednotlivé hlasy uloženy do speciálních truhlic, a ty pak odvezeny do federálního Kongresu ve Washingtonu. Dorazit tam mají do 21. prosince. Zde truhlice čekají na zasedání nově zvoleného Kongresu 6. ledna. Během něho jsou potom hlasy oficiálně spočítány. Právě Kongres 6. ledna vyhlašuje definitivně vítěze. Očekává se, že Trumpovi nejbližší zákonodárci se právě na lednovém zasedání pokusí volby ještě napadnout. Každou stížnost, jíž se má Kongres oficiálně zabývat, musí však podepsat poslanec i senátor, a obě komory poté případně schválit. Ta část republikánů, jež i dnes dává najevo ochotu bojovat za zvrácení výsledku voleb, je přitom v obou komorách v menšině. Nový prezident nastupuje dle americké ústavy do úřadu po přísaze složené 20. ledna v pravé poledne .Covid, protesty, žádní přeběhlíciNovináři sledující hlasování Sboru volitelů detailně upozorňují ještě na několik specifik letošní volby. Kvůli epidemii covidu-19 se například tento rok hlasovalo daleko méně slavnostněji než v jiných letech. Řada doprovodných aktivit se odbývala online. Sály zůstaly kvůli předepsaným rozestupům poloprázdné.Trumpova administrativa začala před několika dny s velkou pompou s distribucí vakcíny, čelí však kritice, že pandemii tragicky zanedbala. Oficiální počet Američanů zemřelých na covid-19 překonal v půli prosince počet Američanů padlých ve Vietnamu, a to za celých devět let války. Aktuálně jde o 301 tisíc lidí, přičemž každý den narůstá toto číslo o šestnáct set.   \n↗\nVolitelé ceremoniálně podepisují certifikáty, které zvěčňují jejich hlas. Právě tyto certifikáty budou 6. ledna oficiálně sčítány ve federálním Kongresu. Foto archiv ST\nDále novináři zaznamenali, že se i během volitelského hlasování v USA protestovalo. V ulicích desítek měst na sebe narazili skalní stoupenci Donalda Trumpa a jeho odpůrci. Vlastnímu volebnímu dni předcházely poměrně divoké demonstrace v neděli. Některé parlamenty — například michiganský či wisconsinský — tak nechaly v pondělí volitele hlasovat s vyloučením veřejnosti.Zvláštně pondělní protesty nebyly ale nakonec zase tak mohutné, jak se očekávalo. Protestovalo se sice v mnoha státech, málokde se ovšem sešlo více než několik stovek lidí.   Konečně třetím zaznamenaným specifikem letošní volby volitelů byla její koheze — pro Bidena/Harrisovou i pro Trumpa/Pence hlasovali všichni volitelé, kteří dle výsledků v jednotlivých státech měli. Téměř u každých voleb za několik posledních dekád se přitom stávalo, že jeden, dva nebo i více volitelů takzvaně zběhlo — že hlasovali pro někoho jiného. \nKomentář●Petr Jedlička\nPozornost pro Georgii\nPři minulých volbách příkladně zběhlo hned sedm volitelů: dva, kteří měli hlasovat pro Trumpa, a pět, jež mělo hlasovat pro Hillary Clintonovou. Dva volitelé zběhlí od Trumpa volili tehdy za prezidenta ohijského exguvernéra a republikánského antiturmpovce Johna Kasicha, resp. texaského expolsance, známého antimilitaristu a republikánského libertariána Rona Paula. Tři volitelé zběhlí od Clintonové hlasovali pro exministra zahraničí Colina Powella, jeden pro levicového senátora Bernieho Sanderse a jeden pro náčelnici dakotských Siouxů jménem Faith Spotted Eagle.Další informace:Newsweek Electoral College Cements Joe Biden's Victory With Zero Faithless ElectorsNYT Trump Allies Eye Long-Shot Election Reversal in Congress, Testing PenceBBC News Joe Biden says 'time to turn the page' after victory confirmedBBC News US election 2020: What legal challenges remain for Trump?NBC News NOW President-Elect Biden Speaks After Electoral College Vote TYT Proud Boys Turn Violent With Pro-Trump RiotsThe Guardian Electoral college confirms Joe Biden's victory in presidential election",
  "datum": "Svět → Zpráva15. prosince 2020 v 17.05"
},
{
  "url": "https://denikreferendum.cz/clanek/32086-duchodova-reforma-nebude-prestavba-systemu-ceka-na-pristi-vladu",
  "name": "Důchodová reforma nebude. Přestavba systému čeká na příští vládu",
  "perex": "Babišův kabinet se zavázal provést důchodovou reformu, slib ale nedodrží. Na její podobě není shoda a do voleb zbývá jen deset měsíců. Úpravu důchodového systému tak bude muset připravit příští vláda. Jaké jsou představy opozice?",
  "text": "↗\nDůchodový systém se nachází ve stavu vnitřní nerovnováhy a jako takový je v delším časovém horizontu neudržitelný. Foto Pixabay\nDruhá vláda Andreje Babiše (ANO) si ve svém programovém prohlášení jako hlavní cíl vytkla provedení důchodové reformy. „Chceme konkrétní kroky bez zdlouhavých a neplodných diskusí,“ slibovalo politické hnutí ANO spolu se sociální demokracií. Necelých deset měsíců před koncem volebního období je ovšem zřejmé, že kabinet svůj slib nedodrží, a to navzdory tomu, že ministryně práce a sociálních věcí Jana Maláčová (ČSSD) v minulém týdnu návrh reformy představila.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nObecně totiž platí, že návrhy zákonů, které vláda nestihne postoupit Poslanecké sněmovně k projednání zhruba rok před volbami, nemají šanci na přijetí. Pravidlo samozřejmě neplatí absolutně, když kabinet o prosazení některé novely opravdu stojí, může tlačit na zkrácení lhůt a urychlení legislativního procesu. Nicméně v případě důchodové reformy se lze důvodně domnívat, že by s takovou snahou vláda pohořela.\nMaláčové návrh důchodové reformy\nVěcně se jedná o tři souběžně předložené novely zákona o důchodovém pojištění. První z nich vytváří takzvaný nultý a první pilíř důchodového pojištění, zjednodušuje úpravu osobního vyměřovacího základu pro výpočet penzí, upravuje podmínky pro vznik nároku na starobní důchod a s účinností od roku 2023 zvyšuje odvody pro osoby samostatně výdělečně činné s cílem posílení jejich důchodových nároků.Vedle zkrácení doby pojistného na pětadvacet let představuje nejzásadnější změnu vznik nultého pilíře, z něhož bude všem, kteří splnili nárok na jeho výplatu, vyplácen základní starobní důchod ve výši osmadvaceti procent obecné průměrné mzdy, což znamená zhruba deset tisíc korun měsíčně. První pilíř naopak zohlední individuální složku důchodu, tedy průběh pracovní kariéry každého jednotlivce v duchu zásluhovosti.Ministerstvo předpokládá, že první část reformy na jedné straně zvýší výdaje státního rozpočtu na důchody až o 1,3 procenta HDP ročně, v dnešních hodnotách se jedná přibližně o sedmdesát miliard korun, na druhé straně je — zejména úpravou odvodů podnikatelů — sníží, ovšem maximálně o 0,3 procenta HDP. Celkově tak navržená úprava vyjde státní kasu v příštích letech na zhruba pětapadesát miliard korun ročně.Druhá novela přináší úpravu zásluhové části důchodů, a to za výchovu dětí v částce pěti set korun za každé dítě, přičemž každý může tímto způsobem svou penzi zvýšit nejvýše o patnáct set korun. Rezort práce a sociálních věcí počítá s tím, že úprava se dotkne jak stávajících, tak i budoucích důchodů a pomůže zejména ženám, které o děti zpravidla pečují v násobně větším rozsahu než muži. Její rozpočtové dopady odhaduje na dalších osmnáct miliard korun ročně.Třetí novela se týká snížení důchodového věku pro ty, již pracovali po stanovenou dobu v rizikových zaměstnáních, jedná se například o horníky, svářeče nebo brusiče. Tito lidé budou moci odejít do penze za každých deset odpracovaných let o jeden rok dříve, přičemž jejich zaměstnavatelé získají povinnost odvádět na důchodové pojištění o pět procent více. Navzdory tomu ministerstvo předpokládá zvýšené nároky na státní rozpočet, a to ve výši necelých sedmi miliard korun ročně.\nMaláčové návrh současně není, jak ostatně den před jeho představením v Senátu uvedla ministryně financí Alena Schillerová (nestr. za ANO), náležitě prodiskutován mezi oběma koaličními partnery. „Říkám to otevřeně a řekla jsem to mockrát, tato vláda již komplexní důchodovou reformu nepředstaví. Nebudu vám lhát. Bude to úkol pro příští vládu. Třicet let se to nepovedlo, nepovede se to ani teď, byť jsme se snažili,“ oznámila.To ostatně v rozhovoru pro Právo připustila i sama Maláčová, která říkala, že debata o jejím záměru bude těžká, dodala však, že pokládá za nutné zahájit diskusi nad konkrétním návrhem. „Důchodová reforma není koaličně projednaná, protože o to dva a půl roku ani premiér Babiš, ani ministryně Schillerová neprojevili zájem. Dodnes netuším, co politické hnutí ANO chce a nechce. Pro mě je ale důležité dodržet naše programové prohlášení,“ shrnula.\n↗\nVývoj počtu starobních důchodců. Graf Zpráva o stavu důchodového systému České republiky a o jeho předpokládaném vývoji se zřetelem na demografickou situaci České republiky a na očekávaný populační a ekonomický vývoj, MPSV\nDůchodový systém spěje do hlubokého schodkuOpozice a Českou tiskovou kanceláří oslovení ekonomové navíc varovali, že reforma se vůbec nezabývá tou nejpodstatnější otázkou, a to finanční udržitelností důchodového systému, který se — nejen podle loňské zprávy rezortu práce a sociálních věcí — nachází ve stavu vnitřní nerovnováhy a bez výraznějších změn se v následujících letech propadne do hlubokého deficitu. Ten by měl v roce 2060 činit pět procent HDP, tedy téměř dvě stě sedmdesát miliard korun.\nZpráva●Jan Gruber\nDůchodový systém je dlouhodobě neudržitelný, vyplývá ze zprávy MPSV\nMinisterstvo proto v dokumentu konstatovalo, že pro zachování stability systému bude nezbytné přistoupit k úpravě věku odchodu do důchodu tak, aby v něm lidé s ohledem na prodlužování věku dožití trávili v průměru čtvrtinu životu, nebo pro něj zajistit dodatečné významné příjmy — například v podobě zvýšení sazby pojistného ze současných osmadvaceti nejméně na čtyřicet procent.Závažnost budoucích problémů si uvědomuje i předsedkyně Komise pro spravedlivé důchody Danuše Nerudová.    „O tomto tématu jsme hovořili často. Český důchodový systém je totiž poněkud unikátní, neboť sedmasedmdesát procent výdajů na penze je hrazeno z pojistného, zatímco průměr států Evropské unie činí dvaapadesát procent. Musíme proto otevřeně říct, že neexistuje důchodová reforma, která by nezvyšovala věk odchodu do důchodu spolu s odvody poplatníků a zároveň vyřešila udržitelnost systému,“ uvedla.Navzdory tomu jí vedená Komise s žádnými návrhy v této oblasti nepřišla, a řešení proto bude muset hledat nová vládní garnitura, jež vzejde z nadcházejících sněmovních voleb. Žádná ze stávajících sněmovních stran — alespoň dle volebních programů, s nimiž se ucházely o podporu voličů v roce 2017 — ovšem nemá jasnou představu, jak český penzijní systém konsolidovat, respektive z jakých zdrojů jej do budoucna financovat.\n↗\nVývoj výdajů na důchody. Graf Zpráva o stavu důchodového systému České republiky a o jeho předpokládaném vývoji se zřetelem na demografickou situaci České republiky a na očekávaný populační a ekonomický vývoj, MPSV\n↗\nVývoj salda příjmů z pojistného na důchodové pojištění a výdajů na důchody. Graf Zpráva o stavu důchodového systému České republiky a o jeho předpokládaném vývoji se zřetelem na demografickou situaci České republiky a na očekávaný populační a ekonomický vývoj, MPSV\nJak by řešila udržitelnost důchodového systému opozice?Občanští demokraté hovořili jen o zvyšování motivace k včasnému a efektivnímu spoření na důchod a podpoře zaměstnavatelů, kteří by měli přispívat svým zaměstnancům na důchody skrze penzijní fondy. Piráti se omezili na jednu větu, že „stát nabídne víc možností dobrovolného spoření s garancí“. S prakticky totožným závazkem si ve svém programu vystačili i lidovci. A Starostové mluvili toliko o nezbytnosti refromy.Nejpropracovanější vizi nabízela TOP 09, která se vytrvale hlásila k silnému druhému pilíři důchodového pojištění. „Jeho zrušení byla obrovská chyba, neboť tím zmizel instrument k posílení individuální zásluhovosti v rámci povinného pojištění,“ uváděla s tím, že je připravena kdykoliv zahájit politickou diskusi o jeho znovuzavedení. A stejně jako další opoziční strany slibovala posílení státní podpory dobrovolného připojištění.\nVýstupy minulých důchodových komisí\nV minulém volebním období se reformou důchodového systému, která měla přispět k jeho dlouhodobé udržitelnosti, zabývala komise vedená vysokoškolským pedagogem Martinem Potůčkem. Ta během bezmála čtyř let připravila deset návrhů, z nichž se osm posléze promítlo do podoby zákonů. Jednalo se o úpravu hranice pro odchod do důchodu, způsobu valorizace základní výměry penzí nebo ukončování systému důchodového pojištění.                     „V průběhu činnosti komise jsme dospěli k jednoznačnému závěru, že důchodová reforma je a bude kontinuálním procesem, reagujícím, hůře nebo lépe, na měnící se sociální a ekonomické podmínky, vývojové trendy a budoucí výhledy života české společnosti a jejích občanů,“ uvedl na konci roku 2017 Potůček s tím, že komise současně zpracovala soubor podnětů pro pokračování důchodové reformy.Za témata hodná řešení Potučkova komise označila dnes prakticky neexistující systém zaměstnaneckého pojištění, netransparentnost důchodového systému, který lidem neumožňuje odhadnout výši jejich budoucích penzí, nízké zapojení seniorů do ekonomické aktivity nebo sbližování výše příspěvků osob samostatně výdělečně činných na důchodové pojištění s příspěvky zaměstnanců a zaměstnavatelů.V letech 2004 až 2005 a znovu pak v roce 2010 se úpravou důchodového systému zabývala komise v čele s nynějším generálním ředitelem Generali Slovensko Vladimírem Bezděkem. Na základě jejích výstupů připravila vláda Petra Nečase (ODS) důchodovou reformu, která posilovala roli druhého pilíře penzijního systému. Lidé tak mohli část svých odvodů směřovat do soukromých penzijních fondů. Kabinet Bohuslava Sobotky (ČSSD) změny prosazené pravicovou koalicí později zrušil.\nAni tři roky po posledních volbách zástupci opozice při hledání řešení dlouhodobé udržitelnosti důchodového systému výrazněji nepokročili. „Je to složitá věc. Lidovci rozhodně nemají patent, jak reformu provést, kdybychom ho měli, tak bychom s nějakým návrhem dávno přišli,“ přiznala v rozhovoru pro Deník Referendum poslankyně a členka Komise Pavla Golasowská (KDU-ČSL). A ve shodě s doporučeními četných mezinárodních organizací dodala, že je třeba hledat nové daňové příjmy.Podle zákonodárkyně z Moravskoslezského kraje se totiž stát nemůže vydat cestou zvyšování věku odchodu do důchodu, neboť nejen lidé pracující v náročných profesích bývají po dovršení šedesátky častěji vyčerpaní a nemocní, ani snižovat již tak nízké penze. „Druhý pilíř také nepředstavuje řešení. Leckdo by rád spořil, ale nemá z čeho. Spoření není zdaleka pro každého. Navíc jsme to již jednou zkusili a zjistili, že tudy cesta nevede,“ dodala.Za zrušeným druhým pilířem naopak stále stojí TOP 09. „My jsme důchodovou reformu již jednou prosadili a náš přístup se nemění,“ řekla Deníku Referendum stranická předsedkyně Markéta Pekarová Adamová (TOP 09). „Současně považujeme za populistické tvrzení, že hranice pětašedesáti let odchodu do důchodu se nemůže měnit. Populace stárne, lidé se dožívají vyššího věku a důchodový systém to musí reflektovat,“ doplnila.\nKomentář●Michal Pícl\nJak na důchodovou reformu? Nijak!\nDruhá nejmenší ze sněmovních stran je ovšem jediná, která otevřeně přiznává, že důchodový věk bude třeba zvýšit. „My tuto otázku neotevíráme, ačkoli nás k tomu mezinárodní instituce nabádají,“ uvedl v rozhovoru pro Deník Referendum poslanec a člen Komise Jan Bauer (ODS) s tím, že občanští demokraté nemíní jít cestou razantní reformy. „Spíše se kloníme k mixu více věcí od propopulačních opatření, přes vytvoření fondu strategických rezerv z výnosů státních firem až po posilování soukromého spoření,“ vysvětlil.Obdobně o reformě smýšlejí i Starostové. „Nejprve potřebujeme stabilizovat veřejné rozpočty,“ řekla Deníku Referendum poslankyně Věra Kovářová (STAN). „Vyšší věk odchodu do důchodu je pro nás s velkým otazníkem, stejně tak i obnovení druhého pilíře,“ pokračovala. „Musíme hledat nové daňové příjmy, zkusit se zaměřit na podporu pracujících seniorů a přesvědčovat mladé, aby si začali šetřit na stáří. Bez toho se neobejdeme,“ shrnula.O poznání konkrétnější plány se nyní diskutují mezi Piráty. „Zdroje pro budoucí důchody vidím v úsporách z digitalizace státu, vyšších poplatcích za těžbu nerostů, férovém zdanění komerčních nemovitostí, dani z digitálních služeb a dalších opatření, které směřují k omezení daňových rájů a agresivních daňových optimalizací,“ představil své záměry v této oblasti poslanec a člen Komise Tomáš Martínek (Piráti) s tím, že řešení částečně nabízí i zvýšení produktivity práce v české ekonomice.„Osobně si nepřeji privatizaci sociálního pojištění. Podpora spoření musí být dobrovolná,“ doplnil. Pirátský program proto bude počítat se zřízením státního nízkonákladového penzijního pojišťovacího fondu coby alternativy těch soukromých. „Mimo penzi by měl střadatel možnost naspořené peníze využít i za účelem pořízení vlastního bydlení, což by mu výrazně snížilo životní náklady, a to nejen v důchodu,“ uzavřel.",
  "datum": "Domov → Analýza16. prosince 2020 v 8.21"
},
{
  "url": "https://denikreferendum.cz/clanek/32080-rok-2020-bude-jeden-ze-tri-nejteplejsich-v-historii-mereni",
  "name": "Rok 2020 bude jeden ze tří nejteplejších v historii měření",
  "perex": "Letošní rok bude druhý nebo třetí nejteplejší v měřené historii. Oteplování nezbrzdila ani La Niňa, která běžně planetu ochlazuje. Klimatická krize způsobuje závažně extrémy počasí. Nejhůře jsou na tom oceány.",
  "text": "↗\nJedním z míst, které změny kllimatu mění k nepoznání, je Island. Foto Eskinder Debebe, UN Photo\nNavzdory jevu La Niňa, který ochlazuje klima na planetě, bude letošní rok jedním ze tří nejteplejších v zaznamenané historii. Podle předběžné analýzy Světové meteorologické organizace jej z hlediska průměrné teploty předčil jen rok 2016, a naopak je zatím jen těsně teplejší než ten loňský, což by jej řadilo na druhé místo. Celkově meteorologové zaznamenali, že od počátku měření v roce 1850 šest nejteplejších let obsazuje šest posledních ročníků.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nV prvních deseti měsících letošního roku byla průměrná teplota planety vyšší o 1,11 až 1,23 stupně než ve stejném období v letech 1850 až 1900. Nejvíce má na letošních výsledcích podíl nebývale vysoká vlna veder, která zasáhla severní arktické oblasti a zejména Sibiř. Teplota v prvních deseti měsících letošního roku zde byla v průměru o pět stupňů vyšší než v letech 1981 až 2010.Podle původních odhadů ale měl letošní rok být podstatně chladnější, protože se v září v Tichomoří vytvořil meteorologický jev známý jako La Niňa. Ten je způsobený zesílením Humboldtova proudu, který přináší chladné vody až do rovníkových oblastí. Nepotvrzuje se tak jedna z hypotéz vědců, že k předchozím nadměrně teplým rokům významně přispěl meteorologický jev El Niňo, který má přesně opačný účinek.Ukazuje se tak, že vliv spalování fosilních paliv na oteplování planety a prohlubování klimatické krize je výrazně větší než běžné meteorologické jevy. „Rekordní oteplování jsme většinou naměřili v letech, kdy byl silný efekt El Niňa, jako například v roce 2016. V současnosti zažíváme La Niňu, která má ochlazující efekt na planetu. Nicméně ani ta nedokázala zbrzdit letošní oteplování,“ míní Petteri Taalas, generální tajemník Světové meteorologické organizace.Dopady klimatické krizeVlna veder na Sibiři nebyla jediným výrazným projevem klimatické krize, kterou jsme v letošním roce zažili. Světová meteorologická organizace mezi další extrémy uvádí nebývale intenzivní lesní požáry v Kalifornii či Austrálii a také silnou sezónu hurikánů a tropických cyklón v oblasti Atlantického i Indického oceánu. Stejně tak v Arktidě vědci zaznamenali jednu z nejnižších ledových pokrývek v historii měření a de fakto se celá tato oblast proměňuje k nepoznání. Led rychle ztrácí také Grónsko, byť o něco pomaleji než v předchozím roce. Masivní záplavy postihly Indii, Čínu, Pákistán, Nepál, Bangladéš, Afghánistán a Barmu. Na americkém kontinentu a v části Evropy jsme pak zažili i vlnu veder a sucha. V srpnu naměřili v kalifornském Údolí smrti teplotu 54,4 stupně Celsia, což je celosvětový rekord od začátku měření před osmdesáti lety. Proč jsme v České republice neměli vlnu veder?Výsledky však nekorespondují s letošním létem, které v České republice a celé střední Evropě bylo výrazně chladnější a deštivější než v předchozích letech. Vědci jednak upozorňují, že sucho se do střední Evropy zřejmě brzy vrátí. Světová meteorologická organizace zároveň ve zprávě dokládá, že v průměru bylo prvních deset měsíců letošního roku v celé Evropě nejteplejších v historii měření.Zejména proto, že na jaře i na podzim bylo tepleji než obvykle. Výzkumníci však také doložili, že většinu letošního tepla pohltily oceány. A to i v důsledku úbytku ledové pokrývky, která sluneční paprsky běžně odráží. Zvyšování teploty oceánů pak přispívá k okyselování a vymírání mořského života, vlivem teplotní roztažnosti a táním ledovců pak také k rychlejšímu zvyšování hladiny moří. „Až devadesát procent akumulovaného tepla ze skleníkových plynů vypuštěných lidmi pohlcují oceány. Poslední analýza Světové meteorologické organizace jasně ukázala, že oceány jsou čím dál teplejší, a navíc se zvyšuje jejich hladina. Znamená to, že změny klimatu budou mít v příštích dekádách hodně velký dopad na podobu planety,“ řekl BBC John Church z australské Univerzity v Novém Jižním Walesu.Další informace:BBC News Climate change: 2020 set to be one of the three warmest years on recordCNN News 2020 set to be one of three hottest years on record despite La Niña's cooling effect, report saysBloomberg Global Temperatures Already 1.2ºC Above Pre-Industrial LevelsUN News 2020 may be third hottest year on record, world could hit climate change milestone by 2024",
  "datum": "Svět → Zpráva14. prosince 2020 v 17.00"
},
{
  "url": "https://denikreferendum.cz/clanek/32082-usa-chteji-soudne-rozstepit-facebook-poradne-reseni-se-ale-nevyhne-politice",
  "name": "USA chtějí soudně rozštěpit Facebook. Pořádné řešení se ale nevyhne politice",
  "perex": "Digitální korporace kontrolují významnou část komunikace. Participace na jejich platformách dávno není dobrovolná a giganti disponují ohromnými daty. Skutečné řešení přesahuje současný právní rámec, a musí se proto stát předmětem politiky.",
  "text": "↗\nPro bezpočet lidí se nejen WhatsApp, ale i Facebook stal něčím, co je třeba mít v provozu kvůli práci či podnikání, pokud si nechtějí komplikovat život nebo se znevýhodnit před konkurencí. Ilustrace FB PlayCentral\nDigitální korporace Google a především Facebook se ve Spojených státech amerických potýkají s antimonopolními žalobami úřadů. V případě firmy Marka Zuckerberga se jedná o spor s naprostou většinou amerických států souběžně s Federální obchodní komisí. Obě žaloby čítají dohromady i bez příloh přes sto — pro veřejnost místy začerněných — stran, na nichž právníci vypravují příběh Facebooku tak, jak se to Zuckerbergovi jistě nelíbí.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nRozebírají nejen fungování softwaru, ale především to, jak dospěl od bizarního vysokoškolského webu FaceMash k miliardám uživatelů a dominantnímu postavení na trhu, který ve srovnatelném rozsahu před Facebookem neexistoval. Úspěch nepřineslo jen to, že síť „pomáhá navázat kontakt s lidmi ve vašem životě a sdílet s nimi své příspěvky“, jak Facebook inzeruje na přihlašovací stránce, ale i konkurenční strategie popisovaná žalobci suše jako „buy or bury“: koupit, nebo pohřbít.Facebook skoupil množství aplikací a navázaných společností, ve kterých jeho funkcionáři viděli nejen možný přínos pro rozvoj vlastní firmy, ale také konkurenci. Žaloby zmiňují vcelku otevřené vytlačování protivníků skrze technologickou převahu, kdy Facebook odřezával možné protihráče od svého programovacího rozhraní (takzvaného API) kvůli údajným porušením podmínek či podobnosti některých rysů aplikací.InstagramNejdiskutovanější převzetí se týká Instagramu (v roce 2012) a WhatsAppu (o dva roky později). U prvé sociální sítě zaměřené na sdílení fotek proběhla miliardová akvizice v době, kdy se firma teprve rozbíhala a Instagram evidoval „jen“ 30 milionů uživatelů oproti současné miliardě. Pro srovnání: Facebook tehdy používala miliarda lidí, nyní velmi zhruba 2,7 miliardy.Korporace investicí eliminovala sílícího protivníka a zajistila si zároveň slušnou budoucnost. Uživatelé v průběhu let stále více preferují vizuální obsah před textem, rychlé pořizování relativně kvalitních snímků a videí na telefon je snazší než kdy předtím a instagramová „storíčka“ přesně odpovídají poptávce nemalé části mladých a internetově velmi čilých uživatelů. Instagram, přestože je menší než Facebook, se teď stal motorem Zuckerbergova růstu a prostředkem k výrazně snazší distribuci reklam, než jaké umožňuje konzervativnější, byť jistě rozlehlejší síť. U mladých lidí a v regionech s obzvlášť dynamickým digitálním trhem — tedy typicky velmi osobitém Japonsku — Instagram převyšuje modré F nejen v přístupnosti aktuálním trendům, ale i v počtu uživatelů.WhatsAppWhatsApp je poněkud složitější případ: pokud nepatříte k jeho zhruba dvěma miliardám uživatelů, vězte, že jde o uživatelsky přístupnou komunikační aplikaci umožňující posílání zpráv, provozování audio- i videohovorů či sdílení rozličných médií. V našem prostředí se často používá hlavně pracovně, jinde — především v rostoucích digitálních trzích Indie či Brazílie — se jedná o zcela běžný komunikační prostředek překonávající i facebookový Messenger.Zuckerberg ještě před akvizicí WhatsAppu zřejmě cítil, že aplikace je pro jeho primární síť nepříjemnou výzvou. Představovala totiž důvod, proč lidé neznalí úžeji vyprofilovaných alternativ (jako je Telegram a později Signal) nepotřebují služby Facebooku ani v podobě přidruženého chatu. WhatsApp měl v roce 2014 asi 400 milionů uživatelů, Facebook jej koupil za devatenáct miliard dolarů.Instagram i Whatsapp nyní tvoří dvě nosné stěny facebookového impéria. Proto právě na ně míří žaloby: soud má prý akvizice zrušit, a Zuckerberga tak donutit firmu de facto rozdělit, nebo aplikace prodat. Vzhledem k tomu, jakou roli pro něj nyní hraje Instagram a jaký zatím nevyužitý monetizační potenciál se ještě skrývá ve WhatsAppu, přestavuje takový případný krok pro digitálního magnáta strašlivou ránu. Namísto většího provázání aplikací a vykrmení digitálního behemota by se Facebook musel rozkrájet na jakési oddělené minibehemoty, kteří by přirozeně ztratili cennou možnost synergie, zřejmě část uživatelů, a hlavně faktický monopol na významnou část lidské komunikace v širokém smyslu slova.Situace nepřijatelná, řešení složitéPostavení Facebooku je zřejmě dlouhodobě neudržitelné. Po kauzách, jako byla Cambridge Analytica, a státních regulačních snahách proti bujícím dezinformacím a nenávistným projevům je Zuckerberg (v podstatě právem) leckde vnímaný takřka jako dystopický záporák. Moc, kterou získal kontrolou nad lidskou komunikací, je až bezprecedentní. Úměrně narůstá tlak i kritika.Podobně jako u jiných vlastníků digitálního prostoru, v němž se odehrávají významné veřejné procesy a kam se objektivně přeneslo množství mezilidských interakcí, zde vyniká nepoměr komerčního záměru a objektivního vlivu. Argument, podle kterého je účast na korporátních platformách dobrovolná, neobstojí. Pro bezpočet lidí se nejen WhatsApp, ale i Facebook stal něčím, co je třeba mít v provozu kvůli práci či podnikání, pokud si nechtějí komplikovat život nebo se znevýhodnit před konkurencí.V kontextu rozličných kauz neprůhledného či přímo pochybného nakládání s daty, politické manipulace, množství třetích stran některých licenčních ujednání a podobně navíc nelze mluvit o tom, že by lidé při registraci na naprostou většinu digitálních služeb poskytovali informovaný souhlas s tím, co všechno může vlastník dělat. Zvláště pro laiky je pochopení konkrétního významu smluvních podmínek stále neúměrně obtížné až nemožné.\nKomentář●Jan Kašpárek\nFacebook není veřejným fórem, ale mohl by být\nŽe se proto nesmírně silné firmy musí „nějak“ omezit, je již nějakou dobu víceméně bez diskuse. Tím spíše, že je prostředí sociálních sítí u širší veřejnosti stále mizerně reflektované a v posledních desetiletích se vlivem digitálních korporací i státních zájmů naprosto rozpadly lévyovské technooptimistické vize devadesátých let. Možnost rozdělení Facebooku či spoutání Googlu (nebo Amazonu a tak dále) není úplně novým nápadem.Přesto má několik úskalí. V prvé řadě není — a to bez ohledu na nynější mediální hemžení kolem amerických žalob — skutečně na stole. Soudní tahanice mohou trvat mnoho let a nikde není psáno, že skončí tím, co žádají stěžovatelé. Americká justice s největší pravděpodobností bude chápat rozdělení Zuckerbergova gigantu až jako poslední možnost.Oddělit jednoznačně Facebook od Instagramu jednak znamená technické úpravy a odstranění integrace zbudované v posledních letech, jednak množství možných právních překážek. Zuckerberg se navíc jen tak nevzdá. Již nyní mimo jiné pochopitelně namítá, že se žaloby vztahují k hluboké minulosti.Bez politiky to nepůjdePodobné právní bitvy sice postupně sílí, a místy mají dokonce první dílčí výsledky, nelze ale říci, že by šlo o úplnou novinku. Jak opakovaně poukazovala agentura AP, aktuální antimonopolní žaloba amerických úřadů na Google se zvláštní ironií osudu odráží významný spor konce devadesátých let. Tehdy se ovšem soudil Microsoft a Google se — vybaven vzdorem proti tehdejším hegemonům — teprve rodil.Nyní je situace horší i lepší současně. Horší proto, že role obrů je s koncem devadesátých let naprosto nesrovnatelná a tehdejší monopolní sklony Microsoftu působí ve srovnání s impériem Facebooku, Googlu, Applu či Amazonu jako dětská hra. Lepší díky postupně rostoucímu zájmu politiků i kritických odborníků. Jistou naději také vzbuzuje, že jako se kdysi k Microsoftu utvořila souběžná opensourcová a linuxová komunita, tak nyní existují nekorporátní — byť ve srovnání droboučké — alternativy i teď: nekomerční programátorská a hackerská uskupení vůči stejně zaměřeným komerčním firmám, Mastodon vůči Facebooku, Signal vůči WhatsAppu, přímo v České republice NoLog vůči službám Googlu a dalším pro sdílení textového editoru, tvorbu anket, zkracování odkazů, posílání digitálních zásilek a podobně. V úhrnu ale nemůžeme čekat, že by se v dohledné době něco opravdu změnilo. Digitální korporace včetně Facebooku jsou sice pod tlakem a stávající žaloby naznačují vůli k řešení, skutečně systémová a demokratická perspektiva je nicméně dlouhodobým projektem v rané fázi. Jeho rozvoj vyžaduje jak debatu, která u nás v podstatě ještě nezačala, tak značnou politickou představivost a snahu.I kdyby se Americe podařilo Facebook žalobami zbavit postavení, nijak to negarantuje, že se neobjeví jiný obr disponující množstvím uživatelských dat k prodeji a, mírně řečeno, netransparentní politikou. Jak jsem zmiňoval výše, Zuckerbergova původní síť již nějakou dobu ani není nejdynamičtější částí digitálního trhu. Mladší lidé míří úplně jinam — v případě těch výrazně mladších hlavně na bleskově rozšířený a nad rámec nejkřiklavějších kauz sexuálního predátorství málo probádaný TikTok.Jediné, co může reálně vyřešit korporátní problém, nejsou soudy. Přístup k uživatelským datům (stejně jako k času a pozornosti uživatelů) představuje poměrně novou a velmi cennou formu kapitálu, jehož kontrola a případná regulace je vždy politickou otázkou. Zvlášť v České republice to leckdo neuslyší rád, ale i takový digitální kapitál lze alespoň teoreticky omezit, ba dokonce vyvlastnit či přesunout pod nějakou formu správy nezávislou na finančních i státních zájmech.Stala-li se ze sociálních sítí a dalších platforem rozvíjených a spravovaných digitálními korporacemi objektivně vlivná, široce žádaná i pro veřejný život zásadní oblast — a my víme, že ano — nelze otázku veřejné kontroly nad danou částí kyberprostoru odmítnout jako zpochybňování soukromého vlastnictví či něco podobného. Množící se soudní kauzy a žaloby jen stěží přinesou konečný výstup. Spíše naznačují, že vznikla nevyřčená poptávka po stabilním a legitimním řešení pro digitální prostředí, kterou někdo musí zvednout. Raději dříve než později. Lehké to ovšem nebude.",
  "datum": "Svět → Analýza15. prosince 2020 v 10.27"
},
{
  "url": "https://denikreferendum.cz/clanek/32084-navrh-na-legislativni-ochranu-platformovych-pracovniku-a-jejich-prav",
  "name": "Návrh na legislativní ochranu platformových pracovníků a jejich práv",
  "perex": "Platformové korporace právě v Kalifornii vyhrály bitvu ohledně zařazení svých zaměstnanců mezi „dodavatele“. Směrnice Evropské unie se musí vydat směrem přesně opačným.",
  "text": "↗\nPředstava flexibilní práce, nezávislosti a samostatnosti, kterou platformové korporace jako Uber slibovaly, nedošla svého naplnění. Běžný zaměstnanec nedělá nic než „melouchy“ a firma mu neposkytuje ani elementární sociální jistoty. Tomu by Evropa měla urychleně zabránit. Grafika FB Uber Eats\nOhledně práv pracovníků v ekonomice termínované práce (gig-economy) se rozpoutala veliká bitva. Ve snaze udržet náklady nízké a zisky vysoké usilují společnosti jako Uber a Deliveroo o to, aby jejich zaměstnanci byli nadále bez záruk, ve stavu připomínajícím samostatné podnikání či práci na volné noze. Tito pracovníci si však zaslouží víc a jejich práva se zároveň týkají nás všech. Proto je zapotřebí nové směrnice ze strany Evropské unie.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nPředstava flexibilní práce, nezávislosti a samostatnosti, kterou gig-economy slibovala, nedošla svého naplnění. Běžný zaměstnanec nedělá pro digitální platformy nic než „melouchy“. Na této práci přitom závisí živobytí milionů Evropanů. Mnozí se i přesto, že napracují řady přesčasů v nuzných pracovních podmínkách, stále marně snaží vydělat na důstojný život, a navíc nemají ani žádnou sociální záchrannou síť. Digitální platformy se nechaly plavat nejen co do zdanění — a tak byly veřejné finance ukráceny o miliardy eur nezbytné pro veřejné služby — ale co je důležitější, i co do zajištění základních práv jejich zaměstnanců.Neustálé vykořisťováníNež se z ekonomiky termínované práce stal fenomén, dařilo se Evropě tomu, co je na „flexibilitě“, jež je příznačná pro pracovní trh Spojených států, nejhorší, vyhýbat. V USA si zaměstnavatelé například ponechávají téměř všechnu moc a zaměstnance lze propouštět dle libosti. Nyní však tyto společnosti hrozí oslabit těžce získané výdobytky, o jejichž zavedení odbory sváděly boje celá desetiletí. Pracovníci jsou zbaveni takových práv, jako je dovolená, nemocenská či úrazové pojištění, a tak ze strany platforem čelí nepřetržitému vykořisťování.Tito pracovníci se však organizují a zakládají odbory, jejichž prostřednictvím na svůj prekérní status společně vznesli již řadu právních žalob. V Paříži, Madridu a Římě bylo jejich úsilí korunováno úspěchem, jinde procesy ještě probíhají.Jelikož se pravidla v jednotlivých evropských zemích notně liší, má EU výraznou příležitost zasáhnout a platformové pracovníky ochránit základními právy poskytovanými dalším zaměstnancům podle Charty základních práv EU a v souladu s evropským pilířem sociálních práv. Tuto prosbu soustavně vznáším u komisaře pro zaměstnanost Nicolase Schmita a žádám po něm legislativu, která by platformové pracovníky ochránila. To znamená, že by jim poskytla jistoty, jako je nemocenská, a plné uznání jejich statusu zaměstnance pod smlouvou, tedy nikoli samostatných dodavatelů či podnikatelů na volné noze.Komisař, který do úřadu nastoupil již před rokem, ale i přes jasné signály z evropských soudů, požadavky ze strany zaměstnanců i nynější pandemii, kvůli které se tito zaměstnanci náhle ocitli v první linii, žádný takový legislativní návrh nepřipravuje.Potřebná legislativaProto jsem se s lidmi, jež v ekonomice termínované práce působí, a s jejich odbory spojila a po konzultacích s odborníky na pracovní právo hodlám jménem Evropské sjednocené skupiny v Evropském parlamentu ihned předložit text evropské směrnice o zaměstnancích digitálních platforem. Evropský parlament bohužel nemá právo legislativu uzákonit, a tak tento text předkládám též komisi. V naději, že na jeho základě komisař Schmit tolik potřebnou legislativu přinese.Návrh směrnice o jedenácti článcích by pracovníkům na digitálních platformách zajišťoval pracovní a sociální práva, umožnil by jim lépe předvídat a plánovat maximální pracovní dobu, zajišťoval by jim minimální oddychové časy, mzdu, hrazení přesčasů, jakož i zdraví a bezpečnost. Směrnice by stanovovala společnou kompetenci EU a členských států, ctila by princip proporcionality a nebránila by členským státům dle libosti zavádět silnější ochranu.Během rozhovorů s pracovníky i odbory se jako výrazný zdroj obav ukázala úloha algoritmů v řízení práce, které vedou k vykořisťování zaměstnanců a ohrožují jejich blahobyt. Proto by směrnice pracovníky také oprávnila k tomu mít transparentní přístup k fungování a užívání algoritmů i „právo na odpojení“. Zaměstnanci by také pomocí kolektivního vyjednávání měli možnost vyjádřit se k zpracování dat, na jejichž základě se provádí jejich „hodnocení“.Omračující sumaV Kalifornii digitální platformy za kampaň ve prospěch návrhu 22, tedy referenda ohledně prodloužení zařazení řidičů u Uber coby nezávislých dodavatelů, a nikoli zaměstnanců, utratily omračující sumu 200 milionů dolarů. Tuto bitvu proto bohužel vyhrály. V Evropě těmto korporacím nesmíme dovolit, aby dále podkopávaly demokracii a rozmělňovaly naše těžce vybojovaná práva.Směrnice za účelem ochrany práv v rámci ekonomiky termínované práce by vyslala jasnou zprávu ohledně evropských hodnot. Jste na tahu, komisaři Schmite: máte v rukou budoucnost milionů zaměstnanců.Z anglického originálu A proposal to legislate for the rights of platform workers přeložil DAVID VICHNAR. Překlad vychází ve spolupráci se zastoupením nadace Friedrich-Ebert-Stiftung v České republice.",
  "datum": "Svět → Analýza15. prosince 2020 v 15.32"
},
{
  "url": "https://denikreferendum.cz/clanek/32087-potize-s-obhajobou-socialniho-statu-v-ceske-republice",
  "name": "Potíže s obhajobou sociálního státu v České republice",
  "perex": "Snížení daní spojené s obrovským zvýšením státního dluhu, který zároveň narostl opatřeními proti koronaviru, ukazuje, jak obtížné je v ČR hájit sociální stát a společenskou soudržnost jako hlavní pilíře sociálně demokratické politiky.",
  "text": "↗\nPro sociální demokracii a levici obecně je důležité zdůrazňovat, že vyšší daně znamenají lepší fungování sociálních služeb, větší společenskou soudržnost a ve výsledku lepší život pro všechny. Je ale jisté, že takováto argumentace nebude fungovat sama o sobě, jako jakési zaklínadlo. Jinak řečeno, bude fungovat pouze tehdy, pokud ti, kdo to tvrdí, budou sami věrohodní, nebo aspoň nebudou vnímáni jako ztělesnění nefunkčního, zkorumpovaného státu. Foto FB ČSSD\nCo do teorie by to přitom mělo být naprosto jasné a snadno vysvětlitelné všem. Stát poskytuje všem obyvatelům služby v oblasti sociální, zdravotní, vzdělávací a řadě dalších, díky těmto základním službám lidé žijí kvalitní život, nenarůstají sociální rozdíly a s nimi napětí a konflikty, z výsledku nakonec profitují všichni (nebo skoro všichni, v reálném světě). Když se státu odeberou prostředky na tyto služby pro všechny, klesá jejich kvalita a dostupnost, zvyšují se sociální rozdíly a napětí, a ve výsledku na tom všichni tratí.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJenže tak jednoduché to právě není. Pes je zakopán v tom, že výše popsané může opravdu a dobře fungovat pouze tehdy, když je stát jako poskytovatel služeb a udržovatel sociální harmonie (opět, ne pro všechny, ale dejme tomu pro výraznou většinu) věrohodný. Pokud lidé nejsou přesvědčeni o tom, že stát dokáže to, za co mu svými daněmi platí, vykonávat správně, dobře a efektivně, není snadné je přesvědčit o tom, že sociální stát je něco důležitého, pozitivního, dokonce nezbytného.V České republice dosud sociální stát v základních oblastech funguje. Přístup ke zdravotnictví není omezen pouze pro bohaté, na veřejných vysokých školách se neplatí školné. Přesto existují mnohé „slepé skvrny“ (Daniel Prokop) a situace nouze, společnost se postupně kastuje a sociální rozdíly se pomalu, ale jistě prohlubují. Některým to nevadí, považují to dokonce za prospěšné a nutné pro svobodnou společnost. Nebo jsou přímo zastánci názoru, že stát má být co nejúspornější a zasahovat do lidského života co nejméně.Je logické, že lidé s takto nastaveným pohledem na svět snižování daní vítají a potenciální ohrožení služeb poskytovaných státem je tak nepálí. Ti, pro které je sociální, tedy silný (ne podvyživený, seškrtaný) stát naopak důležitý, mají docela těžkou pozici, když musí čelit jasné a zcela hmatatelné výhodě v podobě uspořených stovek či tisíců v každé zaměstnanecké výplatě. Jak přesvědčit ty, kteří si osobně pomohou, že to pro ně ve výsledku bude ztráta? Je líčené ohrožení veřejných služeb v době, kdy schodek beztak stoupá o stovky miliard, reálné? Jak vůbec toto ohrožení uchopit a prezentovat, aby to neznělo dutě, prázdně, jako pouhé rétorické cvičení v učebnicové „levicové“ politice? A kolik lidí, bez ohledu na to, jestli se považují za levicové, pravicové, středové nebo podobné škatulkování vůbec odmítají, má vůči státu takovou míru důvěry, že se raději vzdají peněz navíc, aby zabránili případnému budoucímu ohrožení veřejných služeb pro všechny?Když se podíváme na počínání českého státu a politické scény včetně opozice od jara tohoto roku, v době koronakrize, převažující dojem je zřejmě chaotičnost, nekoncepčnost, celková zmatenost. Stále samozřejmě platí, že jde o novou a zcela nebývalou situaci, která klade na všechny lidi v rozhodujících pozicích nové a s ničím nesrovnatelné nároky. Ale stejně: dá se asi konstatovat, že důvěra ve stát jako schopného, racionálního správce a poskytovatele veřejných služeb v těchto dlouhých měsících spíš poklesla, a naopak se zvýšila skepse a přesvědčení, že je jistější mít o něco víc v peněžence než se spoléhat na to, že stát něco bude obstarávat. A ti, kdo ve Sněmovně a poté v Senátu hlasovali pro daňové změny, to vědí nebo aspoň tuší a zařizují se podle toho.Pro sociální demokracii a levici obecně je samozřejmě důležité zdůrazňovat, že vyšší daně znamenají lepší fungování sociálních služeb, větší společenskou soudržnost a ve výsledku lepší život pro všechny. Ale je jisté, že takováto argumentace nebude fungovat sama o sobě, jako jakési zaklínadlo. Jinak řečeno, bude fungovat pouze tehdy, pokud ti, kdo to tvrdí, budou sami věrohodní, nebo aspoň nebudou vnímáni jako ztělesnění nefunkčního, zkorumpovaného státu.A to je právě situace, do které se sociální demokracie jako programově nejsilnější obhájce sociálního státu v České republice dostala. Vlastní vinou, nedá se to svádět na nikoho jiného. Slabá sociální demokracie a demokratická levice ale logicky znamená ohrožení sociálního státu, právě to se nyní děje a důsledky se projeví v příštích letech.Dá se tak jen doufat, že to nakonec povede k takovým změnám v řadách ČSSD a vlastně celé české demokratické levice, které obhájcům sociálního státu umožní opět hrát důstojnější roli. Obhajoba sociálního státu buď bude promyšlená, poučená a věrohodně zastávaná, nebo nebude vůbec.\nSvatá pravda pane Outrato.Ono to snížení daní - a způsob, jak bylo provedeno - nasvítilo situaci do posledního detailu.Je výrazný rozdíl mezi jednorázovým dluhem, který se vláda rozhodla udělat ve snaze zachránit ekonomiku a pracovní trh v době coronavirové krize, a tímhle systémovým snížením daní. Stát není příliš zadlužený, takže si těch několik stovek covidových miliard půjčit bezproblémů může. Krize nebude věčná, vakcinace začíná, zcela reálně se dá předpokládat, že už v půlce příštího roku na tom budeme dobře. Jde o skutečně omezenou a jednorázovou záležitost, úroky budou nízké, pokud opravdu tento dluh dokáže ochránit ekonomiku, bude z čeho splácet.Ovšem zrušení superhrubé mzdy - jakkoliv samé o sobě problematické - je systémový zářez do státních financí, který nepůjde jen tak lehce vykrýt nebo neutralizovat nějakým snížením byrokracie apod.https://blog.aktualne.cz/blogy/ludek-niedermayer.php?itemid=38404Že je jen na dva roky je úplný blábol, za dva roky bude jiná vláda, která tímto slibem samozřejmě nebude nijak vázaná, i když ten propad bude muset nějak řešit, aspoň zčásti. A ta řešení budou s vysokou pravděpodobností asociální, protože příští vláda bude vláda české pravice, která je a vždy byla těžce asociální (ve srovnání např. s polskými konzervativci).To populistické a hloupé snížení daní skutečně v horizontu několika let pocítí celá společnost, střední třída nejvíce.A tady v tomto bodu začíná být dobře vidět i naprosto tragická role současné ČSSD.Je zcela nepochopitelné, že její vedení není schopno vidět zcela principielní rozdíl mezi vším, co se dosud na vládě řešilo, kdy se ČSSD opravdu mohla tvářit, že zabraňuje asociálním excesům ANO (jestli ji to věřili voliči je druhá věc), a tímto bezprecedentním útokem na státní kasu, která se zákonitě v budoucnu projeví na dostupnosti všech možných společenských služeb.A taky je tragické vidět, že se nepokusilo proti tomu nic udělat.Přestože je daňová politika, resp. její změna, moudře v koaliční smlouvě definovaná jako věc vlády a nutné shody koaličních partnerů, dovolila ČSSD, aby ji ANO protlačilo bokem přes poslanecké návrhy. Dokonce jsem četl vyjádření Jana Hamáčka, že \"pan premiér dlouho zvažoval, jestli s poslaneckým návrhem do Sněmovny jít...\"Chápete to někdo?A nejen že nenásledovala demise všech socialistických ministrů, v takto zásadní věci naprosto pochopitelná, krize nekrize, která by navíc ještě zvýraznila, že Andrej Babiš vždy jedná z pozice síly a žádné smlouvy či koaliční dohody ho nezajímají, má-li navrch (prohlásil, že ať si ČSSD jde, když chce, jen obmění vládu a pojede dál, přestože podle koal. smlovy by měl v tom případě podat demisi).Nyní dokonce ČSSD podporuje rozpočet na příští rok, do kterého ta změna daní zapadne, tím pádem ji de facto schvaluje, i když mluví jinak.Jinými slovy -- až se tahle šílená daňová politika začne reálně promítat do života společnosti, bude ČSSD ta, která byla u toho a na čí vrub to jde. Bude z ní Česká strana ASOCIÁLNĚ vypatlaná.Místo toho aby byli těmi, kteří v pravý čas dali od tohoto šílenství ruce pryč a po několika letech v opozici byli připraveni znovu se nabídnout sociálně zdeprimované společnosti jako řešení.No budu končit -- Jan Hamáček a vedení soc. dem. jsou tragédi, kteří v nejdůležitější chvíli naprosto selhávají se zadky přilepenými k pohodlným vládním křeslům.Oni, ČSSD a celá společnost za to zaplatí vysokou cenu.A levicový volič nebude mít nikoho, u koho by našel zastání a komu by mohl dát svůj hlas.Filip Outrata končí ničím neodůvodněnou a nepodloženou nadějí, že snad sociální demokracie začne hrát důstojnější roli než současné lpění na vládních křeslech výměnou za neparlamentní budoucnost. To Aleš Morbicer popsal situaci výstižněji a přesněji. Kdyby se aspoň trochu odvážněji ozývali u věcí, které nejdou za nimi, ale za Babišem a ANO (Bečva, ČT, chaotické jednání Babiše a Blatného). Nevím, co by se muselo stát, aby se tato strana, kterou jsem volíval, probudila a poskytla důvod k volbě! Co je to za zvíře a žije vūbec ještě v českých a přilehlých zemích? Volič se nejspíše pozná podle toho, že někoho volí. Mimoto v roli voliče vždy volím určitý balíček, včetně věcí, které nechci.Když jsem naposledy volil ČSSD, volil jsem ji přes její bezohlednost k romské otázce a počínající xenofobní tendence a přes fakt, že nominovala na post ministra školství naprostého blba, který ještě stihl po smrti Jirky Havla seškrtat školskou kapitolu volebního programu. Prostě v tom mixu bylo pořád víc nadějných věcí než u konkurenčních stran a v partaji ještě par lidi, kteří měli páteř.Byl jsem tehdy levicový volič? Asi ne, byl jsem člověk se socialistickým smýšlením, který volil to, co považoval za nejmenší zlo.ČSSD není schopna hájit sociální stát a rozhořčení Filipa Outraty nad jedním hlasováním působí v lepším případě komicky, v horším svatouškovsky. Jakoby ta partaj nemėla čtyři roky premiéra, který se ani nepokusil obnovit progresivní zdanění a odstranit ty rūzné dárky pro horních deset tisíc, které předtím zavedly vlády ODS. A mimochodem, která vláda ČSSD kdy zkusila valorizovat nezdanitelnou částku? Tak proč tahle setrvalá pravicová fiskální politika vadí Outratovi až teď?Pokud vím pane Profante, tak ČSSD v roce 2014 chtěla do koaliční smlouvy protlačit progresivní zdanění, ale ANO a KDU-ČSL byly ostře proti, takže z toho nic nebylo.S tou valorizací máte ovšem asi pravdu.Přesnější popis by byl, že ČSSD v roce 2014 zmínila obnovení progresivního zdanění jako něco, k čemu se -- bohužel -- zavázala v programu. Samozřejmě, dají se najít důvody, proč nepovažovali její tehdejší vyjednávači za nutné za tímto závazkem příliš tvrdě stát -- a třeba by to i byly důvody dobré --,  jde mi o to náhlé procitnuté vědomí, že k sociálnědemokratické pozici jsou kompaktibilní jen určité fiskální politiky. O směšnost toho náhleho překvapení a pobouření.Je fakt pane Profante, že ČSSD tehdy byla hodně měkká. Že jako vítězná strana ANO odevzdala ministerstvo financí za předsedu Sněmovny, to byl totální omyl a tvrdě zato zaplatila.Dnes se hrdinně bije za 10 miliard pro armádu proti komunistům při schvalování rozpočtu, který je minimálně na příjmové straně vzhledem k blížícím se daňovým změnám úplně mimo, jenom cár papíru, který bude muset být v lednu novelizován...Nechápu proč na komunistický návrh nepřistoupí s tím, že na jaře armádě poslaneckým návrhem přihodí sto nebo dvě stě miliard..... nebo pět set miliard, to je jedno...... vždyť to jsou už dnes pro politiky jenom takové hausnumera, se kterýma hážou běžně...A taky nechápu, kdo je bude volit.Podle mě už nikdo.Hezký pokus. Ale opravdu nemůžete na jedné straně arogantně a znuděně zamítat všechny návrhy opozice, a na druhé straně ji vtahovat do společné zodpovědnosti.Nehledě na to, že by bylo vlastně úplně legitimní, kdyby se opozice pohodlně usadila v křeslech, sledovala, co vláda dělá, a jenom to komentovala.Za to, co se v Česku momentálně děje, nesou samozřejmě plnou zodpovědnost vládní strany: ANO, ČSSD, KSČM.Myslel jsem si, že o armádních penězích a postoji ČSSD vtipkuji. Realita mě vyvedla z omylu.Takže tady máme milionté první stažení ocasu mezi nohy, kdy byla zcela principielní a nepřekročitelná červená čára ve jménu klidu na práci a vládních křesel překročena. Hlavně že máme podporu pro prolhaný rozpočet.Nezbývá než jedno -- doufat, že ČSSD po volbách vezme čert...https://www.lidovky.cz/domov/presun-10-miliard-z-rozpoctu-obrany-do-statni-obrany-je-docasny-vlada-musela-vybrat-mensi-zlo-rekl-b.A201218_141758_ln_domov_likvČeská politika je naprosto neuvěřitelná.Tohle je naprosto veřejný vzkaz komunistům, že nejsou nic víc než blbé prodejné kurvy, se kterými si vláda může vytřít podlahu.Jo milí komouši, sice jsme vám naoko ustoupili, ale bylo to jenom jako...A ČSSD zvyklá vždycky podržet, se k tomu s chutí připojila, jako by to mohlo zčásti zakrýt, že si libuje v té samé poloze, jakou teď zaujímá KSČM.Jdu si vsadit, že ani jedna tahle parta v příští Sněmovně nebude.Nádherný rozhovor s ministriní Schillerovou:https://www.novinky.cz/ekonomika/clanek/schillerova-stamiliardovy-deficit-si-muzeme-dovolit-40345723Na otázku, jestli počítá se senátní verzi snížení daní řekla:\"Prosazovat jako menšinová vláda takto revoluční daňové změny není jednoduché, ale myslím, že naše záměry podporu zákonodárců mají. \"Vskutku? Nebyla přitom vláda naopak obejita?A hned následně na dotaz, kdy bude muset být  rozpočet novelizován, říká:\"Je logické, že dopady daňových změn poslaneckých pozměňovacích návrhů nemohly být v návrhu státního rozpočtu na příští rok zapracovány.\"Kdepak je vláda? Teď to pokakali poslanci...Znovu a znovu se ukazuje, že schopnost bez mrknutí oka a pohotově lhát --- nebo řekněme situačně upravovat pravdu ---, je nejvyšší kvalifikací politiků a právě tato vlastnost vás dovede do vrcholných funkcí.",
  "datum": "Domov → Sloupek16. prosince 2020 v 10.06"
},
{
  "url": "https://denikreferendum.cz/clanek/32174-darek-komunisticke-strane-ciny-k-jejimu-stemu-vyroci",
  "name": "Dárek Komunistické straně Číny k jejímu stému výročí?",
  "perex": "Investiční dohoda mezi Čínou a EU nadsazuje obchodní zájmy nad lidská práva. Zkušenost přitom ukazuje, že ústupky Číně v oblasti lidských práv nakonec znamenají ústupky právě v obchodě. EU tak tahá za kratší provaz, než si vůbec připouští.",
  "text": "↗\nText investiční dohody není znám, už nyní se ale množí zprávy o tom, že EU až příliš slevila z lidskoprávních požadavků, zejména co se týče Ujgurů, z jejichž nucené práce profituje nejen čínská ekonomika, ale — což je hrozivé — i četné západní společnosti. Ty by se měly konečně chytit za nos! A pokud svou strategii nezmění, spotřebitelé by je měli začít důsledně bojkotovat. Ilustrace FB Meg Mathews Page\nEvropská unie uzavřela na konci roku 2020 komplexní investiční dohodu s Čínou. Učinila tak celkem v tichosti, bez fanfár. Jako kdyby se za to trochu styděla, přestože jednání trvala několik let.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nNěmecko, které Unii v minulém půlroce předsedalo, za dohodou velmi stojí. Je jasné, že vítr vane zejména od německého průmyslu, který má na ekonomické propojenosti s Čínou velký zájem. Ale žádný další stát EU proti ní nezvedl ruku, takže národní diplomacie o pozitivech dohody evidentně přesvědčeny byly.Geopoliticky se jistě jedná o chytrý tah. Evropská unie využila mocenského vakua způsobeného mezivládím v USA a chaosem na britských ostrovech, a prosadila se na světové šachovnici.Otázkou ale je, jestli se nejedná spíše o Pyrrhovo vítězství. Minimálně z toho důvodu, že EU nyní sklízí masivní kritiku za to, že uzavírá strategickou dohodu s Čínou v době, kdy tato země čelí mezinárodní kritice za drastické počínání vůči Ujgurům, omezování svobod v Hongkongu či agresivní postupy vůči Tchaj-wanu. Zapomenuto není ve světě rozhodně ani to, jakým způsobem nechala Čína ve světě rozjet koronavirus, byť se nyní může zdát, že nad ním vlastně byla tím největším vítězem.Současné čínské vedení, v čele s prezidentem Si Ťin-pchingem, rozhodně není skupina pragmatiků, kterým jde o poklidný rozvoj obchodních vztahů se Západem, jako tomu bylo v 80. a 90. letech 20. století. Čím dále více se ukazuje, že jsou naopak naladěni na konfrontaci se Západem a na asertivní prosazování zájmů KS Číny (často totiž nejde o zájmy Číny jako země a jejích obyvatel, ale o zájmy nomenklatury). Text investiční dohody s EU není znám, ale už nyní se množí zprávy o tom, že EU až příliš slevila z lidskoprávních požadavků, zejména co se týče Ujgurů, z jejichž nucené práce profituje nejen čínská ekonomika, ale — což je hrozivé — i četné západní společnosti. Ty by se měly konečně chytit za nos! A pokud svou strategii nezmění, spotřebitelé by je měli začít důsledně bojkotovat.Evropská unie Číně ustoupila v mnohém proto, že je přesvědčena, že z dohody může hodně získat. Profitovat z ní totiž mohou hlavně ty evropské firmy, kterým nejasné investiční prostředí v Číně dělalo vrásky na čele. Podíváme-li se ale na zkušenosti Austrálie, která má s Čínou dokonce dohodu o volném obchodu (což implikuje ještě větší provázanost), vidíme, že ekonomické vztahy s Čínou rozhodně nejsou idylické. Problém je v tom, že až moc podléhají politice. Australský příklad ukazuje, že Čína je ochotna tvrdě trestat i svého partnera v ekonomické oblasti, pokud se dopustí nějakého postoje, který se Číně politicky nezamlouvá.Čím víc jste přitom s Čínou provázáni, tím víc vás pak její odplata bolí. Trestat malou Austrálii je snazší než trestat obra, jakým je EU. Čína si ale velmi osvojila římskou taktiku „rozděl a panuj“, a tak o obrovi nakonec vůbec nemusí být řeč. Čínu musíme neustále hnát k odpovědnosti za to, co činí, doma i ve světě. Díky investiční dohodě s EU však Čína bere další trumf, který bude EU od lidskoprávního úsilí spíše odrazovat. Nesmíme dopustit, aby tato dohoda, která vstoupí v platnost po pravděpodobné, leč možná trochu komplikované ratifikaci v roce 2021, byla pouze dárkem Evropy Komunistické straně Číny k jejímu 100. výročí.",
  "datum": "Svět → Komentář12. ledna 2021 v 10.38"
},
{
  "url": "https://denikreferendum.cz/clanek/32173-pirati-a-starostove-pujdou-do-voleb-spolecne-pridat-se-chteji-i-zeleni",
  "name": "Piráti a Starostové půjdou do voleb společně. Přidat se chtějí i Zelení",
  "perex": "Piráti schválili návrh koaliční smlouvy se Starosty. Ti ji odsouhlasili již o několik dní dříve. Vznikl blok, který má šanci na vítězství ve sněmovních volbách. Zelení nabízejí, že jej podpoří a chtějí se k němu připojit.",
  "text": "↗\nPředsedové Vít Rakušan a Ivan Bartoš mohou slavit, jimi vedené strany přesvědčivě odsouhlasily vytvoření koalice mezi Starosty a Piráty. Foto Piráti, Flickr\nPiráti a Starostové půjdou do podzimních sněmovních voleb společně. Vytvoření koalice nejprve minulý čtvrtek většinou dvaadevadesáti procent hlasů schválil Celostátní výbor Starostů a pro se ve třídenním on-line hlasování vyjádřila i většina Pirátů. Návrh na uzavření koaliční smlouvy jich podpořilo osmasedmdesát procent. Pozorovatelé českého politického dění říkají, že premiérovi Andreji Babišovi (ANO) vyrostl vážný soupeř, který se s ním může utkat o prvenství ve volbách.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\n„Vyjednávání koaliční smlouvy nebylo jednoduché, o to větší radost mám, že se podařilo ji před našimi členy obhájit,“ přivítal rozhodnutí členské základny nejmenší sněmovní strany Vít Rakušan (STAN). „Je to důkaz, že sdílí naději otočit list v české politice. Věřím, že Piráti spolupráci potvrdí a společně nabídneme lidem vizi lepší budoucnosti naší země a přesvědčíme je konkrétními kroky, že stát může být moderní a ke svým občanům férový,“ doplnil.Radost z výsledků hlasování neskrýval ani Ivan Bartoš (Piráti), který vytvoření předvolebního bloku několik měsíců opakovaně obhajoval na pirátském diskusím fóru. „Věřím, že se Starosty ve volbách uspějeme a budeme se společně podílet na řízení této země v jejích nejtěžších časech, kdy lidé i firmy padají na dno,“ řekl. „Naše spojenectví stojí na silných programových základech a nerozpadne se po volbách,“ ujistil s tím, že cílem koalice je vítězství ve sněmovním klání.\nAnalýza●Jan Gruber\nSjednocená opozice: program, kandidátky a lídři\nPiráti a Starostové jako favorité voleb?Podle sociologa, ředitele výzkumné organizace PAQ Research Daniela Prokopa spojením Pirátů a Starostů vznikla politická síla, která bude během příštích týdnů v průzkumech voličských preferencí obsazovat čelné pozice.  „V některých se pravděpodobně dostane i před politické hnutí ANO, v jiných skončí těsně za ním,“ řekl Deníku Referendum s tím, že si zřejmě — alespoň krátkodobě — povede lépe než blok tvořený ODS, KDU-ČSL a TOP 09.„Neodvážil bych se ale tvrdit, že se zrodil favorit sněmovních voleb,“ upřesnil v rozhovoru pro Deník Referendum další sociolog, ředitel Ústavu empirických výzkumů STEM Martin Buchtík. „Koalice se doposud nepropsala do vědomí voličů. V našich datech lidé stále zmiňují strany jednotlivě, nikoliv jako volební projekty,“ vysvětlil. Podle Buchtíka je v současné době na místě hovořit o třech hlavních adeptech na volební vítězství — dvou koalicích a politickém hnutí ANO.Prokop nicméně argumentuje, že vážnějším protivníkem Babišovy partaje budou právě Piráti a Starostové. „Očekávám, že se od nich odvrátí jen málo voličů, snadněji se shodnou na programu než druhý volební blok a mohou více těžit z odklonu části lidí od politického hnutí ANO,“ uvedl s tím, že nová koalice má větší šance stát se lídrem opozice. „Volby jsou ovšem až za dlouho, výsledek nelze předjímat a uskupení mohou ohrožovat kontroverze regionálních politiků,“ upozornil.Piráti a Starostové se navíc v součtu těší větší podpoře než pravicový trojspolek. „Piráti sice rostou, v minulosti se jim však nedařilo aktivizovat mladé voliče, aby k volbám skutečně přišli. Některá čísla tak mohou být zavádějící,“ podotkl Buchtík s odkazem na modely agentury Kantar. „Starostové posilují postupně, neboť jsou vnímáni jako nekonfliktní strana, často druhá volba těch, kteří mají v plánu hlasovat pro jednu z opozičních partají,“ shrnul.Podle ředitele společnosti STEM navázání předvolební spolupráce Pirátům a Starostům současně umožní uvěřitelně vyprávět vítězný příběh. „Pro lidi — zvláště ty, co se rozhodují na poslední chvíli — je důležité volit někoho, kdo má reálnou šanci vládnout, případně získat premiérské křeslo,“ vysvětlil. „Ten ze subjektů, jenž před létem získá před ostatními náskok, může pomýšlet i na hlasy dalších voličů, vítězný bonus svého druhu,“ uzavřel.Vzniku koalice předcházelo sedm měsíců práceSpojenectví Pirátů a Starostů se nerodilo lehce, strany na něm s různou intenzitou pracovaly od minulého léta, tedy více než půl roku. „Koalice nevznikala tak, že bychom se sešli u piva, ťukli si a řekli: budeme spolupracovat a tady máme lídry. Naopak jsme vždy dbali o obsah. O náš společný program,“ řekl během jednání Celostátního fóra Pirátů Bartoš v narážce na ustavení konzervativního bloku a fotku jeho představitelů s půllitry v rukou.Zatímco Starostové, jak zahájení rozhovorů o společném postupu, tak návrh koaliční smlouvy schválili bez větších — alespoň medializovaných — diskusí a rozporů, názory na předvolební spolupráci s nejmenší sněmovní stranou se mezi Piráty různily. Výhrady vůči koaličnímu projektu shrnula za všechny nespokojené a nepřesvědčené během sobotního jednání Celostátního fóra Markéta Gregorová (Piráti), podle níž Piráti Starostům ustoupili až příliš.Tvrdila, že aliance díky spojenectví získá nejvýše pět až šest mandátů, přičemž mnohé z hraničních připadají na Piráty. Argumentovala, že návrh koaliční smlouvy nepočítá s původně dohodnutým rozdělením míst na kandidátkách v poměru tři ku jedné. A varovala, že Starostové nejsou zárukou prosazování pirátských myšlenek. „Koaliční smlouva neodpovídá slibům vůči Celostátnímu fóru. Co nám ostatně přináší kromě ústupků ve vlastním programu?“ položila dotaz svým spolustraníkům.\n↗\nSchválené rozdělení míst na kandidátních listinách pro sněmovní volby v jednotlivých krajích. Tabulka DR\n↗\nVýsledky Pirátů a Starostů v posledních sněmovních volbách. Graf DR\nV debatě byl ovšem její kritický hlas ojedinělý. Většina diskutujících, převážně z řad pirátského poslaneckého klubu koalici se Starosty hájila. „Hlavní riziko odmítnutí smlouvy představuje naprosté nepochopení tohoto kroku ze strany veřejnosti,“ psal ještě před jednáním na pirátském fóru Mikuláš Ferjenčík (Piráti). „Berme v potaz, že poptávka po kooperaci opozice nevzešla od nás, ale vznikla skrze odpor našich voličů vůči Babišově vládě,“ doplnil.„Lidé chtějí vypráskat Babiše ze Strakovky,“ pokračoval,  „a koalici vnímají jako naději, že tuhle možnost budou moci zvolit. Můžeme se přít, jestli je to dost dobrý důvodů pro spolupráci, ale pro spoustu lidí dostatečný je.“ Ferjenčík závěrem odkázal na vnitřní stranické průzkumy s tím, že významná skupina voličů a potenciálních voličů Pirátů, která by ocenila samostatný volební postup, neexistuje.K Pirátům a Starostům se chtějí přidat ZeleníZájem připojit se ke koalici Pirátů a Starostů na konci minulého týdne vyjádřili Zelení, kteří se na zasedání Republikové rady shodli, že mají zájem toto uskupení v parlamentních volbách podpořit. „Situace v České republice si vyžaduje, aby se politické síly spojovaly a nabídly lepší alternativu, než je Babišova vláda. Nabízíme proto Pirátům a Starostům […] účast našich členů na společných kandidátkách,“ uvedla Magdalena Davis (Zelení).Zástupci Zelených dále informovali, že o případném začlenění představitelů jejich strany na koaliční kandidátní listiny rozhodnou vnitrostranické orgány Pirátů a Starostů. „Jsme přesvědčeni, že jsme nabídli jména, která projekt posílí. Návrhy na konkrétní místa na kandidátkách jsou pak vyjádřením respektu k síle těchto dvou stran a zároveň přinášejí šanci na získání většího počtu mandátů pro celou koalici,“ doplnil Michal Berg (Zelení).Ten v rozhovoru pro Deník Referendum upřesnil, že rozhovory mezi všemi třemi subjekty probíhají již delší čas, a to jak na úrovni stranických vedení, tak s jednotlivými krajskými reprezentacemi.  „S ohledem na naši politickou sílu bychom chtěli obsadit dvě volitelná místa,“ řekl s tím, že zapojení se do bloku Pirátů a Starostů je pro Zelené nejvíce preferovanou variantou. „Jednáme nicméně i s dalšími stranami, například s ČSSD,“ podotkl.\nRozhovor●Jan Gruber\nRozhovor s Magdalenou Davis: TOP 09 a Starostové jsou Zeleným nejblíže\nČelní představitelé Pirátů a Starostů jsou ovšem k záměru Zelených více než zdrženliví. „Neumím si představit, že bych z pozice předsedy nařídil nějaké kooptace. Navíc necítím, že by naše členská základna stála o zapojování dalších subjektů do koalice, proto by nebylo ani jednoduché přesvědčovat naše lidi, aby někomu jinému přepustili volitelné pozice,“ konstatoval v rozhovoru pro Deník Referendum Rakušan.Podobně hovořila i poslankyně Olga Richterová, která Deníku Referendum řekla, že Piráti mají otevřené primární volby, do nichž se mohou zapojit i členové jiných stran, pokud tedy nekandidují ve stejném typu voleb, a o konečném pořadí rozhoduje krajská organizace. „Účast Zelených na našich, případně koaličních kandidátkách je ovšem nepravděpodobná. Zejména z toho důvodu, že primárky dávno běží a přihlásila se řada kvalitních kandidátů,“ vysvětlila.Na otázku, zda by o účast Zelených na společném projektu stál, Rakušan odpověděl, že jejich začlenění do koalice by jistý smysl dávalo. „Získat podporu od strany, která je bezpochyby demokratická, hájí podobné hodnoty a usiluje o prosazování programu, jenž se s tím naším v mnoha oblastech potkává, nepostrádá logiku. Kdybychom se ovšem bavili čistě pragmaticky, tak nám spolupráce se Zelenými ve volbách zásadně nepomůže,“ shrnul.Zelení o spojenectví s Piráty usilovali i před posledními sněmovními volbami v roce 2017. Ti to ovšem odmítli. „Nejsem velkým příznivcem předvolebních koalic a jsem přesvědčen, že tento názor je u Pirátů většinový,“ uvedl tehdy Bartoš v rozhovoru pro Deník Referendum. „Věřím, že náš proud je natolik autentický, že má šanci uspět, aniž bychom museli na palubu k pádlování přizvat někoho dalšího. Navíc někoho, kdo má svoji vlastní, v boji již několikrát použitou loď staršího data,“ dodal.",
  "datum": "Domov → Analýza12. ledna 2021 v 9.52"
},
{
  "url": "https://denikreferendum.cz/clanek/32175-jak-jsme-si-ustlali-tak-si-ted-lezime-covid-nam-zasadil-predvidatelnou-ranu",
  "name": "Jak jsme si ustlali, tak si teď ležíme. Covid nám zasadil předvídatelnou ránu",
  "perex": "Rozšíření SARS-Cov-2 před svátky, nevalná protipandemická disciplína a setrvalé vládní zmatky nás dovedly do bídného začátku roku. Nemocnice dřou naplno, prudké zlepšení se spíše nečeká. Přinášíme další analýzu covidové situace.",
  "text": "↗\nČeský poměr covidových úmrtí na milion obyvatel za poslední týden je zřejmě nejhorší na světě. Podle dat hygienických stanic stále platí, že přes devět desetin zemřelých je starších pětašedesáti let. Od počátku zcestná debata o tom, na co dotyční lidé reálně umírají, je delší dobu uzavřena: naprostá většina evidovaných obětí zemřela ve zřejmé příčinné souvislosti s novým koronavirem, mnohdy pouze kvůli němu. Foto FB Úřad vlády ČR\nNový koronavirus udělal to, co se od něj čekalo. Po svátečním a silvestrovském setkávání provázeném nárazově nižším testováním a výpadky dat počty osob s covidem-19 v posledních dvou týdnech rapidně narostly. Centrální epidemická křivka celkového počtu nakažených i nově odhalených případů utvořila sedlo uvozené začátkem listopadu a současností. Nynější vrcholek je přitom vyšší.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nNákaza silně zasáhla seniory, podle ředitele Ústavu zdravotnických informací a statistiky (ÚZIS) Ladislava Duška v pravděpodobném důsledku Vánoc. Úměrně narostl počet hospitalizovaných, umírá více lidí. Protože nejhorší parametry přicházejí s větším zpožděním, plný dopad epidemicky otřesného konce roku teprve uvidíme.Aktualizovaný systém PES sestavený ministerstvem zdravotnictví a experty zůstává v pátém stupni. Pokud by se rizikové skóre počítalo po krajích, mírně volnější režim by panoval pouze v Praze. Celkově je index na čtyřiaosmdesáti.    „V žádném případě není možné uvažovat o nějakém rozvolnění,“ shrnul výhledy ministr zdravotnictví Jan Blatný (nestr. za ANO) po pondělním jednání vlády.Plošné restrikce se mohou ještě zpřísnit. Ministr chce rozhodnout podle vývoje v dalších dnech. Je to logické: změna protipandemických omezení se začíná projevovat se zhruba desetidenním odstupem. Poslední utažení šroubů přišlo během svátků, kdy se do reálné míry mezilidských kontaktů zřejmě příliš nepromítlo. Mnoha lidem skončilo volno až čtvrtého ledna.Pondělní přírůstek aktivních případů covidu-19, 9294, je asi o čtvrtinu nižší než před týdnem. Sedmidenní medián každodenního záchytu je ale stále extrémní, zhruba 13 tisíc. Vyšší byl pouze na konci října. Přestože se někdy hovoří o třetí vlně epidemie, jedná se spíše o další část nikdy nepotlačené druhé vlny.\n↗\nPočet aktivních případů opsal sedlo, podobně jako nové přírůstky. Znovu se stalo to, nač jsme měli delší dobu nakročeno. Graf MZd, redakčně upraveno\nSituace je zlá. Od září si ostatně nevybavíme jediný moment, kdy bychom ji popisovali jinak. Dílčí zlepšení by mělo přijít do konce ledna. Blatný správně označuje za určující příští dny. Kromě krátkodobé tendence ale hrají roli i širší faktory.Ty se v zásadě příliš nemění: před kolapsem nás chrání úsilí zdravotníků i jejich posil a kvalita nemocničního systému. Mnoho lidí přesto umírá. Jediné, čím lze zvenčí přispět, je odpovědnost a maximální snaha nenakazit sebe a okolí. Začalo se sice očkovat, vzhledem k množství aplikovaných dávek to ale příliš velký efekt nepřináší. Zajímavější je z hlediska zvládání současné vlny testování.Testování není zlé, plošné ale také neJistý pokrok přinesly antigenní testy. Základní protiepidemická logika je z podstaty taková, že čím více široce dostupných testů s přijatelnou mírou přesnosti, tím lépe. Počty testovaných, tedy mimo víkend většinou mezi 20 a 30 tisíci denně, činí slušnou posilu pro kapacity přesnějších, leč pomalejších PCR testů.Přesto je nadsazené, když vláda označuje antigenní testování za plošné. Od prvního do desátého ledna včetně se podle dat ministerstva zdravotnictví provedlo zhruba 215 tisíc antigenních testů (oproti 260 tisícům PCR), od jednadvacátého do jednatřicátého prosince asi 290 tisíc (oproti 272 tisícům PCR). Hodnoty nelze jednoduše sčítat, mohou zahrnovat opakovaně stejné osoby — například autor textu byl na antigenním testu dvakrát, teď se chystá potřetí.Přidaná kapacita vychyluje statistiky a míru pozitivity. Kvůli té se přepočítávala i metodika rizikového indexu PES. Pozitivita PCR testů je od začátku roku pětatřicet až padesát procent. Světová zdravotnická organizace pokládá za přijatelnou hodnotu pod pět procent. Hlavním vysvětlením je, že se přesnější testy užívají především u osob s příznaky. Ministerstvo zdravotnictví na Twitteru dodává, že    „v plošném [antigenním] testování je relativní pozitivita šest až osm procent.“Uklidňující interpretace s důrazem na nižší míru pozitivity u antigenů je ale zavádějící. V úhrnu víme, že testovací sítí nemalá část potenciálně nakažených zřejmě propadává. Na vině je mimo jiné pokulhávající trasování. Podle Blatného sice systém má vzhledem k zátěži „fantastické výsledky“, na místě jsou ale pochybnosti. Již proto, že epidemiologická indikace — tedy sledování rizikových kontaktů — představuje ve statistikách testů jen vcelku drobnou položku.Hlavní hygienička Jarmila Rážová potvrdila, že nakažení hlásí průměrně 0,72 rizikového kontaktu. Jedná se prý o důkaz účinnosti restrikcí. Část odborníků udává opak. Sociologická data o kontaktech z projektu Život během pandemie sice nejsou zcela aktuální, ale zdá se z nich nemožným, aby 0,72 představovalo relevantní hodnotu. Lidé spíše nechtějí „udávat“: především proto, že je karanténa a izolace navzdory dlouhodobé kritice stále spojena s poklesem příjmu.Vidíme, že testovací kapacity jsou lepší než dříve, zdaleka ale nefungují plošně. Pokud antigenní testy vyvažovaly šíření SARS-Cov-2 během vánočních a silvestrovských setkání, činily tak velmi omezeně. Přestože je zapotřebí mechanismus testování hrazeného z pojištění udržet, má i ten své limity. Zaprvé jsou to místní rozdíly v dostupnosti, které se promítly v době hektického shánění termínů před svátky. Krom toho zřejmě panuje určité nepochopení toho, jak antigenní testy fungují.\nMinibajka o falešně negativním medvědovi\nNavážeme-li na učitelskou dikci ministra Blatného, můžeme si různé přístupy vysvětlit příběhem z pomyslné covidové čítanky.Příklad prvý: Medvěd Karel se chystal na svátky za rodinou. Protože měl před odjezdem volno, pozval do doupěte známá zvířátka. Návštěvu některým z nich oplatil, v každém doupěti se potkal s někým cizím, med se pokaždé mlsal až do rána. Karel si krátce poté zašel na antigenní test a s negativním výsledkem o něco později odjel za medvědí rodinou. Cítil se trochu zvláštně, ale přisuzoval to množství nedávno snězeného medu.Příklad druhý: Žirafa Ivana se chystala na svátky za rodinou. Protože měla před odjezdem volno, zašla si na antigenní test. Když ji medici s pomocí žebříku odebrali vzorek a ohlásili negativní výsledek, šla domů a do odjezdu vysedávala u seriálů — stejně jako dobrý týden před testem. Viděla se pouze s přítelem, již dříve negativně testovaným bonobem Matyášem. Následně odjela za žirafí rodinou.Medvědí rodina se z covidu-19 začíná dostávat teprve nyní. Karel jí nový koronavirus přivezl z některé medové návštěvy. Teď se vymlouvá, že šel před odjezdem na test, přestože mu mělo být jasné, že antigenní testy mají rezervy. Falešně negativní výsledek si ostatně odnesla i některá zvířátka, jež byla mnohem odpovědnější než náš medvěd.Žirafa Ivana oproti Karlovi nevsázela vše na jednu kartu. K návštěvě rodiny přistoupila s větším rozhledem a negativní test jí doplnil další preventivní opatření. Dodejme, že antigenní test obou zvířátek byl technicky vzato stejně citlivý. Rozdíl je jen v tom, zda se riziko chyby vyvažovalo, nebo naopak posilovalo.\nV prvé řadě je tu jistá, byť relativně malá chybovost závislá i na postupu nákazy. Tu potvrzují mnohé anekdotické důkazy. Citlivost testu je přesto slušná, doplňuje-li ji odpovědný přístup a dodržování základního principu: test lze pokládat za aktuální jen v omezeném časovém rámci bez rizikových kontaktů.Krizi znovu oddřou nemocniceNásledky prosince vidíme v nemocnicích. Ty se opět rvou ze všech sil a leckde při tom musí stavět na dlouhých směnách, rušení volna a shánění dobrovolníků.Znovu se odložily neakutní zákroky a z řady oddělení jsou covidové jednotky. Pracoviště se mění v „reprofilizované kapacity“: lůžka pro pacienty s potřebou dodatečného kyslíku, intenzivní péči či umělé plicní ventilace.Podle centrálních statistik ministerstva zdravotnictví systém drží, byť s regionálními rozdíly. Průměrně je na jednotkách intenzivní péče volná asi pětina míst. V některých krajích, například na Liberecku, jsou ale kapacity pro covid-pozitivní prakticky plné. Zahlcená je za mediálního zájmu nemocnice v Chebu, která musí směřovat pacienty jinam. Na pokraji možností jsou ale i jinde — v pondělí před blížícím se dosažením hraniční kapacity varovala zařízení z Plzeňska.    „V předchozích dnech již byla lůžka oddělení naplněna nad rámec deklarovaných kapacit a pacienty s covidem-19 již máme také na vyčleněných infekčních pokojích standardních oddělení. Stávající lůžkové kapacity covidových oddělení jsou přes opakované navyšování lůžek již nedostatečné,“ konstatovala již minulý čtvrtek také Oblastní nemocnice Trutnov.Míra vážně nemocných se promítla i do činnosti záchranné služby.    „V některých méně naléhavých případech se může stát, že [pacienti] budou na posádku čekat o něco déle, než je obvyklé. V posledních týdnech mnohdy fungujeme my i nemocnice na hranici svých možností, tak prosíme o shovívavost,“ upozornila minulý týden ředitelka záchranky z Jihomoravském kraji, Hana Albrechtová.Nemocnice v pondělí evidovaly 7132 pacientů s covidem-19, počet se ve druhé polovině minulého týdne blížil i k 7500. Čísla z doby kulminace na začátku listopadu, tedy zhruba 8100, zůstávají zatím nedostižena. Jak ale víme, hospitalizace následují hlavní křivku s odstupem, a pacientů tedy může v příštích dnech ještě přibýt.Navíc si povšimněme, že ačkoli je hospitalizovaných o něco méně než při listopadovém vrcholu, počet lidí v těžkém stavu není příliš rozdílný. Poslední dny se drží na 1050 až 1100 oproti kulminačním 1150 až 1200. V nemocnicích tedy leží poměrně více vážně nemocných a lidí na umělé plicní ventilaci či ECMO. Začátkem listopadu činil jejich poměr k celkovému počtu pacientů 1:7, nedávno se vychýlil k 1:6,2, nyní je u 1:6,5.Z hlediska pandemické dynamiky se může stát ledacos. Pokud plošná omezení řádně zabírají, počet hospitalizovaných by měl začít setrvale klesat od poloviny ledna. Nyní ale i podle modelů ÚZIS může ještě růst, a to nad osm tisíc. Horší variantou je, že se bude šíření viru do zátěže nemocnic promítat déle a silněji.V této variantě bude přijímaných pacientů stále více než propouštěných a statistická jistota hospitalizace povede k hromadění. Rizikovější modely počítají s jedenácti, v nejhorším případě 15 tisíci hospitalizovanými. Co si s tolika lidmi počít, těžko říci. Podobně jako v listopadu sice těžíme z dlouhodobě kvalitního zdravotnictví se značnými technickými kapacitami, docházejí ale lidé.Jak nedávno uvedl prezident České lékařské komory Milan Kubek, covid-19 má asi 1400 lékařů, 3500 sester a téměř 3000 příslušníků dalšího zdravotnického personálu. Čtyřiatřicet zdravotníků na nemoc zemřelo. Zdraví zaměstnanci nemocnic spolu s armádními posilami a dobrovolníky dělají maximum, jejich síly ale nelze ždímat donekonečna. Část nakažených bez ohledu na jakoukoli snahu zemře.Umírání je příliš a stále nekončíV počtech zemřelých se odráží zásah rizikových skupin populace. Český poměr covidových úmrtí na milion obyvatel za poslední týden je zřejmě nejhorší na světě. Podle dat hygienických stanic stále platí, že přes devět desetin zemřelých je starších pětašedesáti let. Od počátku zcestná debata o tom, na co dotyční lidé reálně umírají, je delší dobu uzavřena: naprostá většina evidovaných obětí zemřela ve zřejmé příčinné souvislosti s novým koronavirem, mnohdy pouze kvůli němu.„Při známé věkové struktuře osob vykázaných jako zemřelí v souvislosti s covidem-19 lze výpočtem odhadnout, že 12 222 zemřelých osob bylo z důvodu úmrtí zkráceno o možnost prožít 121 tisíc let života. Což z individuálního pohledu znamená, že každá zemřelá osoba v souvislosti s onemocněním přišla o možnost prožít 9,6 let života, což odpovídá v případě mužů ztrátám zhruba 9,8 roku a žen 9,3 roku,“ spočítaly demografky zapojené do odborné Iniciativy Sníh.Počet mrtvých se neodvratně blíží 15 tisícům, nyní jsme u třinácti a půl. Když jsme se začátkem prosince ocitli ve spodní části sedla utvořeného pandemickou křivkou, v příčinné souvislosti s covidem-19 umíralo zhruba sto lidí denně: za prvních deset prosincových dní celkem 988. Nyní je situace o polovinu horší. Ministerstvo zdravotnictví eviduje za posledních deset dní do neděle 1460 obětí, tedy průměrně 146 denně.\n↗\nNejhorší daň za šíření viru setrvale platí nejstarší populace včetně lidí, kteří mohli ještě roky spokojeně žít. Demografická úmrtnostní data jasně reflektují pandemickou křivku. Zde meziroční srovnání končí posledním listopadovým týdnem. Graf a data ČSÚ. Pozn.: vertikální osa nezačíná na nule.\nPočínaje úterkem se do České republiky nesmí přivážet mrtvá těla ke zpopelnění a zdejším krematoriím se udílí právo překračovat emisní limity. „Důvodem opatření je předpokládaný nárůst počtu zemřelých během dalších dvou měsíců,“ konstatovala ministryně pro místní rozvoj Klára Dostálová (nestr. za ANO).I nadále se nesmíme vzdátVíme, že křivky dříve či později klesnou. Rychlost závisí do značné míry na tom, jak se protipandemické restrikce promítnou do praxe. Jak v pátek zopakoval Dušek, „opatření mají potenciál zabrat, nebudou-li ale dodržována, nikdy nezaberou.“ Víme, že ochota se omezovat přes svátky prudce a předvídatelně klesla. Důvody k optimismu se ale i teď hledají jen stěží.Podobně jako na podzim je zde past: i když se čísla obrátí k lepšímu a zátěž nemocnic začne soustavně klesat, pokles může být pomalý. Na přelomu listopadu a prosince jsme do léčky spadli, když vláda citelně uvolnila omezení, aniž přitom spustila funkční kompenzační mechanismy. Týdenní medián každodenních přírůstků covidu-19 přitom v žádném bodě neklesl pod čtyři tisíce, nákaza se tedy od září nikdy nedostala pod kontrolu.Reprodukční cykly jsou nemilosrdné. Tím, že je testování oproti reálnému šíření viru zpožděné a data mají rozličné limity, nevidíme nikdy přesně, co se děje. Do katastrofy se rychle zapadne, dostat se z ní je ale obtížné. Jak jsme již popisovali, řízení epidemie se odvíjí nejen od zrychlování či zpomalování přenosu, ale hlavně od faktoru, jejž lze přirovnat k ryvu — tedy vyšší derivaci, „zrychlení zrychlení“.Brzdit rychleji vyžaduje výjimečnou kolektivní disciplínu, dokonalé nástroje či jakousi epidemiologickou diktaturu, jež srazí reprodukční číslo, a v několika zhruba desetidenních cyklech tak dostane křivky pod kontrolu. Pomalejší metodu „salámových lockdownů“, měnících se opatření a jakéhosi rozložení psychické i ekonomické zátěže v čase známe. Umožní sice zachovat otevřené například továrny, na druhou stranu vede do popsané pasti, případně tomu, že v průšvihu uvízneme.První varianta není vůbec na stole a není ani jasné, jak přesně by měla vypadat. Jediný citelně pozitivní faktor přináší očkování, to se ale v blízké době nerozšíří natolik, aby nám výrazně pomohlo. Tím spíše, že Česká republika disponuje schopností opakovat podobné chyby dokola a čekat, že „tentokrát to konečně vyjde“. Ale nevyjde. Pokud budeme dělat stále totéž, budeme dostávat totéž. To jest omezující opatření, dřinu v nemocnicích a mrtvé.Vláda má po ruce několik nástrojů, jimiž lze rizika i při pomalejším poklesu vyvažovat. Přinejmenším udržet testovací kapacity, posílit je v opomenutých regionech a zvednout kompenzace pracujícím v případě nákazy. Chladně analyzovat a jednat jedině na základě pravidla, že přidaná rizika se musí kompenzovat. A hovořit přímo: pragmaticky je dost možná lepší prymulovská topornost než Blatného nepříliš zdárná snaha o diplomacii, již vystihuje ministrova oblíbená fráze „nekritizuji, jen konstatuji“.Situace je ve všech ohledech bídná, opravdu dobré scénáře neexistují. Mezi těmi, jež máme k dispozici, jsou ale objektivní rozdíly. Hlavním faktorem je počet lidí, kteří zemřou nebo si z nemoci odnesou trvalé následky, než se dostanou k očkování. V zájmu zdraví i ekonomiky je nutné jej udržet co nejnižší. Průzkumy mínění ale naznačují, že vůle společnosti o něco se snažit je nevalná.Otázkou zůstává, co přesně v dlouhodobém horizontu dělá vláda. Postup v průběhu svátků vzbuzuje podezření, že na důsledné protipandemické úsilí v podstatě rezignovala. Skoro jako by se v podvědomí trpícího aparátu usídlila dávno vyvrácená víra ve strategii promořování. Byť strategie je v českých podmínkách poněkud zcestné označení asi pro cokoli.",
  "datum": "Domov → Analýza12. ledna 2021 ve 12.12"
},
{
  "url": "https://denikreferendum.cz/clanek/32178-certi-na-zdi",
  "name": "Čerti na zdi",
  "perex": "Jak by vypadal nejhorší povolební scénář? Další vláda Andreje Babiše, jež by spravovala zemi bez důvěry Sněmovny jen z rozmaru Miloše Zemana. A kterou by — za jistých okolností — ze Strakovy akademie nebylo prakticky možné vyprovodit.",
  "text": "↗\nKdyž si prezident postaví hlavu, je s ním těžká práce. Pohnout s ním může leda Ústavní soud, a to jen za neúměrně přísných podmínek. Foto ÚV ČR\nŘíká-li někdo, abychom nemalovali čerta na zeď, míní tím, že se nemáme obávat situací, které možná ani nepřijdou, a jejich vykreslováním v temných barvách strašit všechny okolo. Žijeme ovšem v České republice, kde vládne Andrej Babiš, na Hradě již druhé období dlí Miloš Zeman a za necelých deset měsíců ji čekají sněmovní volby. Je proto zcela na místě promýšlet také méně pravděpodobné varianty budoucího vývoje. Jaká nejhorší alternativa se nabízí?\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZcela bezpochyby se nejméně příznivým scénářem jeví pokračování Babišovy nekompetentní hrůzovlády, která — zejména kvůli selhání při řešení pandemie koronaviru — již dávno v pomyslném žebříčku předstihla tragický kabinet Petra Nečase, což zřejmě čekal jen málokdo. Ačkoli někteří věří, že sjednocená opozice nynějšího premiéra ve Strakově akademii vystřídá, politické hnutí ANO stále ve všech průzkumech veřejného mínění vede. A míří k dalšímu volebnímu vítězství.\nSloupek●Zuzana Vlasatá\nŘídit stát jako Olga Hepnarová\nPokud ho skutečně dosáhne, má Babiš s největší pravděpodobností v kapse jmenování předsedou vlády. Prezident ostatně nedávno znovu zopakoval, že sestavením příštího kabinetu pověří toho, kdo skončí první na pásce. Zeman sice dodal, že tentokrát bude žádat, aby mu kandidát na premiérské křeslo doložil, že za ním ve Sněmovně stojí zformovaná alespoň nejtěsnější většina, v minulosti ale podobné podmínky nekladl. Alespoň ne vždy.OblíbenciPřed téměř osmi lety do premiérského křesla dosadil svého přítele Jiřího Rusnoka, i když dopředu věděl, že jeho vláda se žádostí o důvěru v Poslanecké sněmovně nepochodí. Stejně se zachoval i po posledních sněmovních volbách, kdy do funkce ministerského předsedy kvapně nainstaloval Babiše, přestože ani on neměl pro svůj kabinet vyjednanou podporu dalších stran. A onu stojedničku po lídrovi politického hnutí ANO nepožadoval ani napodruhé.Prezidentovy výroky je proto třeba brát se značnou rezervou, neboť víme, že navíc není zvyklý dostávat danému slovu. Víme však bohužel i to, že se nijak nerozpakuje udržovat v úřadě vládu bez důvěry po dlouhou dobu. V případě prvního Babišova kabinetu to bylo bezmála šest a půl měsíce, čímž překonal jak Mirka Topolánka, tak již zmiňovaného Rusnoka. A pokud si Zeman znovu postaví hlavu, Babiš může — za jistých podmínek — zůstat premiérem i v příštích letech.Nemluvíme o situaci, kdy druhý nejbohatší z Čechů zvítězí ve volbách a najde pro svou vládu ve Sněmovně nezbytnou podporu například v řadách SPD nebo — překročí-li pětiprocentní práh — u obou levicových partají. Mluvíme o takovém scénáři, v němž jej hlava státu bude držet u moci proti vůli sněmovní většiny. Jak by se něco takového mohlo stát? Mohli by se politické strany Zemanově zvůli bránit? A nabízejí se jim nástroje, jak naznačenému vývoji předejít?JedenaosmdesátNejprve je třeba si zopakovat, že Ústava dává prezidentovi při jmenování premiéra dva pokusy, pokud oba selžou, třetí a závěrečný náleží předsedovi dolní komory Parlamentu. Najde-li se ve Sněmovně většina, která na tento post dosadí svého člověka, může živit naději, že se dříve či později dočká své šance a Babiš bude nucen se ze Strakovy akademie vystěhovat. Nikde ovšem není psáno, že na předsedu Sněmovny musí přijít řada, respektive jak dlouho lze zemi spravovat v demisi.Ve stávajícím volebním období jsme přitom viděli, že vládnout v demisi lze opravdu dlouho. Ačkoli Zeman postupoval v příkrém rozporu s Ústavou i demokratickými zvyklostmi, nenašla se síla, jež by si dokázala sjednat jejich dodržování. Popravdě, zkrotit zpupného prezidenta není nikterak jednoduché. Zákonodárcům se nabízí toliko dvě možnosti. První z nich je podání ústavní žaloby na hlavu státu pro hrubé porušení Ústavy, případně vlastizradu. Podmínky jsou ovšem neúměrně přísné.Deset let stará novela Ústavy, která do českého právního řádu zavedla přímou volbu prezidenta, je totiž výrazně proměnila. Do té doby stačilo pro podání žaloby nalézt prostou většinu v Senátu, dnes je však nezbytné, aby s takovýmto krokem — nadále výlučně na návrh horní komory Parlamentu — souhlasili jak tři pětiny senátorů, tak tři pětiny poslanců. To je ostatně důvod, proč nebyla Parlamentem před dvěma roky schválena ústavní žaloba na Zemana.Druhou možností, jak by se sněmovní většina mohla postavit prezidentovi na odpor, je rozpuštění dolní komory Parlamentu, které by vedlo k vypsání nových voleb. Kromě toho, že se jedná o krkolomné řešení s nejistým výsledkem, neboť nikdo nemůže zaručit, že se lidé u uren zachovají jinak, nebo že to těm, kteří je k nim v krátké době znovu vyhnali, nespočítají, i v tomto případě platí, že je pro něj třeba získat kvalifikovanou většinu, tedy nejméně sto dvacet hlasů.Stručně: Bude-li Zeman chtít, aby Babiš zůstal premiérem — vůli občanů navzdory — a ten si zajistí ve Sněmovně podporu dalších alespoň osmdesáti poslanců, nezbavíme se jej dřív, než na Hradě usedne nový prezident. Tedy na počátku března roku 2023. Litera zákonů ovšem není všechno. Pokud by premiér s prezidentem porušovali Ústavu takhle flagrantně, lze mít za jisté, že by si to lidé nenechali líbit. A důsledky jejich rozhořčení by mohly být pro oba politiky horší než poklidné předání moci.\n1) Opravdu dlouho?  Nejdéle do prezidentských voleb. To by mohlo mít i svou světlou stránku, ty volby by měly nějaký politicky věcný obsah.2) Stodvacet poslanců? Ono to zase nemusí být tak moc. A pokud se do Sněmovny nedostane ČSSD a nepokusí se pokračovat ve svém současném trendu -- tedy spolu s Okamurou podporovat Babiše, bylo by dost nepravděpodobné, že by to ty dva opoziční bloky nedaly dohromady. Nejde o koalici (tu podle mého nezvládnou), ale jen o jednorázové hlasování o žalobě3) Pamatuji, jak parlament s drtivou komunistickou majoritou zvolil Havla prezidentem. A pamatuji, jak parlament proti součtům politických stran a jejich postojů -- a proti prezidentu Klausovi -- ustupoval v televizní krizi. Delegitimovat vládu a paralyzovat sněmovnu  nemusí znamenat předat moc prezidentovi, spíše si ji vezme -- krátkodobě k dobru věci -- ulice.by měla hned po svém ustanovení podat žalobu na Zemana a zbavit jej funkce prezidenta.A tou je prosté usnesení sněmovny (stačí k tomu nadpoloviční většina), že prezident není schopen vykonávat svůj úřad.To je ultima ratio, kterému by bylo dobré předejít. Žaloba by byla zdlouhavější, ale přeci jen nechává alespoň o trochu pootevřenější vrátka k následnému zmírňování trhliny, která rozděluje českou společnost. Osobně si myslím, že při tak příznivém výsledku voleb, aby stačil na jednu nebo druhou z forem neutralizace Zemana by jak oligarcha tak hradní domácí nešly do tak přímé konfrontace jako je dlouhodobá vláda bez důvěry, spíše by čerty na zeď maloval s vládou ANO  a odštěpených mocenských pragmatiků, čti kmotrů, s podporou SPD.",
  "datum": "Názory → Sloupek13. ledna 2021 v 8.18"
},
{
  "url": "https://denikreferendum.cz/clanek/32180-nesnesitelna-lehkost-banu-donalda-trumpa",
  "name": "Nesnesitelná lehkost banu Donalda Trumpa",
  "perex": "Blokace Trumpových komunikačních kanálů byla nezbytným krokem. Její šíře a lehkost, s níž proběhla, ale ukazují na další hrozbu dnešního světa. Demokracii, neohrožují jen exponenti autoritarismu, ale především zájmy technologických gigantů.",
  "text": "↗\nSuverenita, s níž došlo k zablokování veškerých Trumpových komunikačních kanálů, jasně ukázala, kdo má vlastně ve svých rukou klíč ke zničení, ale i k udržení demokracie. Jsou to velcí technologičtí giganti. Foto FB Newsmax\nTěžko byste hledali v posledních letech ikoničtější dvojici. „Nejmocnější muž planety“ a jeho Twitter. V posledních dnech se ale ukazuje, že nic netrvá věčně, a i tato romance dospěla k hořkému konci. Sociální síť dosluhujícímu prezidentovi jeho účet nejprve zablokovala a poté navždy zrušila. Současně s tím se v plné nahotě vyjevilo, kdo opravdu drží v ruce otěže moci. A není to ani Donald Trump, ani jeho nástupce Joe Biden. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nBez nadsázky se dá říci, že Donald Trump, ostatně jako mnozí z nás, se svým twitterovém účtem ráno vstával a večer usínal. Komunikoval skrze něj se svými voliči a příznivci, vysílal jeho prostřednictvím signály do své strany, nastavoval vnitrostátní i národní agendu, hýbal akciovými trhy, ale také nezřídka překračoval hranice, které se zdály být do té doby pro americké prezidenty nepřekročitelné.Trump tak dokonale zapadal do ekonomického modelu sociálních síti. Jeho aktivita měla velký dosah, mobilizovala jeho příznivce i odpůrce, a ti tak kvůli Donaldu Trumpovi trávili na Twitteru o něco víc času, než by trávili bez Donalda Trumpa. Tito uživatelé a jejich pozornost se pak dají prodat inzerentům a proměnit v zisk. Tak totiž byznysový model sociálních sítí funguje.Od listopadových prezidentských voleb v USA však Donald Trump začal využívat své účty na sociálních sítích k útokům na samotnou podstatu amerického politického systému. Bezprecedentní zpochybňování legitimity a férovosti voleb vedlo k sérii protestů a vyvrcholilo až násilným útokem na sídlo obou komor amerického parlamentu.Celá akce může, zejména kvůli ikonickým fotkám pravicových radikálů v různých převlecích, působit absurdně. Těžko ji však lze označit jinak než jako pokus o puč, protože se jednalo o snahu organizované skupiny změnit za pomoci násilí svobodnou vůli zákonodárců, a prosadit tak vlastní politické cíle.Zatímco v chodbách Kapitolu docházelo ke střelbě a ke smrtelným útokům na policisty, vysílal Trump skrze předtočené video útočníkům slova obdivu (současně i vyzýval k ukončení násilností, bohužel tzv. s křížkem po funuse).Technologičtí gigantiTeprve v tu chvíli zatáhl Twitter za záchrannou brzdu a společně například s Facebookem vyřadil Trumpovy účty z provozu. V tu chvíli jim jak ze společenských, tak z obchodních důvodů asi nic jiného nezbývalo. Tento moment přitom jasně ukazuje, kdo má vlastně ve svých rukou klíč ke zničení, ale i k udržení americké demokracie. Jsou to velcí technologičtí giganti. Ti se nyní mohou přetrhnout, aby si před americkou veřejností vylepšili svůj obraz, a tak se k banování Donalda Trumpa ze svých platforem přidává jedna technologická společnost za druhou. Trumpa nyní blokují i služby jako Spotify, Pinterest nebo poskytovatel e-shopových řešení Shopify, což celé situaci dodává rozměr absurdní frašky. Přesto už je nyní jasné, že síla technologických společností se vymkla kontrole.Vaporizace Donalda Trumpa z Twitteru má dohru v podobě přesunu konzervativní pravice na nové platformy jako je např. Gab nebo Parler. Zmiňovaný Parler ovšem narazil na odpor platforem, které je nucen využívat. Apple i Google oznámili, že jeho mobilní aplikace stáhnou ze svých obchodů, protože sociální síť nemoderuje příspěvky svých uživatelů, a je tak plná výzev k násilí a dalšího problematického obsahu.\n↗\nPlatformy, jež Trumpovi omezily či zrušily přístup. Repro DR\nTento krok má teoreticky své opodstatnění. Oba obchody, jak Google Play, tak App Store, velmi pečlivě hlídají aplikace, které se na nich objevují. Vymazat Parler ze svých platforem se ale rozhodl i Amazon, který Parleru poskytoval výpočetní infrastrukturu jako jsou servery, internetové připojení, datová úložiště a další služby, což pravděpodobně vedlo pouze k dočasnému vypnutí webové části platformy.Vzpomínám si na dobu, kdy se v programátorské komunitě vedly vzrušené debaty o tom, jestli je bezpečné používat tzv. cloudové řešení. Tuto otázku v globalizovaném neoliberálním kapitalismu však záhy vyřešil — kdo jiný než — trh. Nekupovat si vlastní výpočetní techniku, ale pronajímat si ji, včetně technické podpory, od velkých poskytovatelů, jako je právě Amazon nebo Google, se stalo de facto průmyslovým standardem. Malé technologické firmy nebo začínající startupy totiž ani jinou možnost nemají.Budování vlastní IT infrastruktury je v porovnání s jejím pronájmem natolik finančně náročné, že firma, která by se touto cestou vydala, by ztratila svoji konkurenceschopnost.Distribuce mociO problémech spojených se sociálními sítěmi se mluví již dlouho. Jejich užívání vede k závislostem, k duševním potížím, přispívá k šíření dezinformací (jejichž nebezpečnost se v koronavirové krizi ukazuje s ještě větší intenzitou). Události kolem násilností v Kapitolu však ukazují, že sociální sítě a moc technologických gigantů je ještě větší a problematičtější, než se mohlo doposud zdát.Na příkladu Parleru je patrné, že technologičtí giganti ovládají mnohem větší část veřejného prostoru a tzv. volného trhu, než je na první pohled zřejmé. Můžeme si o obchodním modelu sítě Parler myslet, co chceme. Není to ale Amazon, který by měl rozhodovat, jestli má Parler právo podnikat tak, jak podniká. Rozhodne se příště Jeff Bezos shodit servery firmě, u které usoudí, že by se mohla stát jeho konkurencí?Možnost nevyužívat technologické platformy je pouze teoretická. Vydavatelé internetových magazínů a novin bez profilů na sociálních sítích osloví publikum jen stěží. Politici budou bez sociálních sítí těžko komunikovat se svými voliči. Malé technologické firmy v podstatě nejsou schopny uspět v globální konkurenci, pokud nevyužijí služeb poskytovaných Amazonem, Applem nebo Googlem. O závislosti samotné IT infrastruktury našich států, obzvlášť za časů koronavirové pandemie, na kalifornských technologických gigantech nemluvě.Internet je jedním z veřejných prostorů. Byl vybudován za velkého přispění veřejných peněz, práce univerzitních vědců a vědkyň a za úsilí mnoha podnikatelů a podnikatelek a malých firem. Nemůžeme připustit, aby kontrolu nad celým internetem (a společně s ním nad našimi životy) drželo v rukou jen pár neregulovaných korporací a jejich majitelů. Dokážeme na řešení tohoto problému najít společenskou shodu? Obávám se, že je to nutné. Protože moci technologických gigantů nebude náš politický systém v blízké době schopen konkurovat.",
  "datum": "Svět → Komentář13. ledna 2021 v 10.33"
},
{
  "url": "https://denikreferendum.cz/clanek/32171-aktiviste-na-severovychode-usa-zabranili-vystavbe-novych-plynovodu-a-ropovodu",
  "name": "Aktivisté na severovýchodě USA zabránili výstavbě nových plynovodů a ropovodů",
  "perex": "Koalici aktivistů se během pár let podařilo zvrátit výstavbu asi patnácti set kilometrů ropovodů a plynovodů mezi státy New York, New Jersey, a Pensylvánie. Jejich vítězná strategie může být inspirací i pro podobné skupiny u nás.",
  "text": "↗\nZákladem úspěchu však byla mobilizace převážně sociálně slabších komunit obývajících místa, jimiž plánované potrubí mělo vést. Foto Facebook Aaron Mair\nPlynovod Constitution (česky Ústava) měl spojovat Pensylvánii a New York. Nevznikne. Oznámila to energetická korporace Williams Companies. Vzdala tím svůj dlouholetý spor s ekologickými aktivisty a státem New York. \nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nPůvodně byl plynovod odsouhlasen v roce 2014, kdy Spojené státy prodělávaly boom hydraulického štěpení (takzvaného frakování). Díky úsilí aktivistů ale projekt přišel o důležité povolení kvůli možným dopadům na kvalitu vody ve státě New York. Definitivně mu odzvonilo minulý rok. Constitution je přitom jen jedním z řady podobných projektů plynovodů a ropovodů, které se aktivistům podařilo v posledních letech zastavit. Podle magazínu Grist aktivisté na severovýchodě USA znemožnili výstavbu až patnácti set kilometrů nových potrubí. Mezi další nedávno zamítnuté projekty patří například Northeast Supply Enhancement, což byl jiný investiční záměr korporace Williams Companies, nebo ropovod Pilgrim. Všechna uvedená vítězství mají společné jmenovatele: účinné strategie aktivistů a příznivé zákony státu New York.Aktivisté vítězí díky tvořivosti a rozmanitostiBoj proti fosilním palivům zahrnuje i odpor proti budování infrastruktury k jejich transportu. Na severovýchodě USA se v něm spojili lidé různých barev pleti i sociálních tříd. Podařilo se dosáhnout toho, že spolupracovaly velmi rozmanité skupiny. Základem úspěchu však byla mobilizace převážně sociálně slabších komunit obývajících místa, jimiž plánované potrubí mělo vést. Grist cituje klimatickou aktivistku Rachel Riverovou: „Žiju v černošské komunitě. Patřím mezi nízkopříjmovou vrstvu. Je to prostředí, v němž vyrůstají mé děti. A zaslouží si lepší budoucnost.“Klíčové pro úspěch aktivistů ale byly i rozdíly v přístupu jednotlivých států k fosilním palivům. Protože například Pensylvánie je svou ekonomikou na hydraulickém štěpení — frakování závislá a právní podmínky pro výstavbu plynovodů či ropovodů tu jsou příznivé, aktivisté se v boji proti projektu Constitution zaměřili na stát New York. Tam se místní veřejná správa zavázala k co možná největšímu omezení neobnovitelných energetických zdrojů během příštích patnácti let. Aktivisté proto apelovali na tamní autority, mimo jiné guvernéra Andrewa Cuoma, skrze nespočet akcí — od protestů na Brooklynském mostě přes publikace odborných studií až po právní kroky. Energii hnutí organizovaného „zdola“ přetavili v účinnou strategii díky rozmanitosti metod, přitom všechny sledovaly jasný cílový bod.Svou strategii opírali především právě o newyorský zákon o kvalitě vody, s nímž jsou plynovody a ropovody obtížně slučitelné. Právě newyorský vodní zákon sehrál zásadní roli v zamítnutí projektů nejen Williams Companies.Přes úspěchy na státní úrovni čeká na americkou politickou veřejnost nadále nelehký úkol na úrovni federální. Spojené státy jsou na prvním místě ve světové produkci ropy a plynu. Podle The New York Times mělo být v USA v minulém roce postaveno skoro patnáct tisíc kilometrů nových ropovodů a plynovodů. Schváleno nebo ohlášeno jako investiční záměr bylo dalších dvacet tisíc. Další informace:Grist How activists successfully shut down key pipeline projects in New YorkPolitico Cuomo administration cites new climate law in denying controversial New York, New Jersey pipelineThe New York Times Is This the End of New Pipelines?",
  "datum": "Svět → Zpráva11. ledna 2021 ve 21.45"
},
{
  "url": "https://denikreferendum.cz/clanek/32179-ministerstvo-ustoupilo-kritice-a-pootevrelo-proces-nastavovani-zemedelskych-dotaci",
  "name": "Ministerstvo ustoupilo kritice a pootevřelo proces nastavování zemědělských dotací",
  "perex": "MZe uznalo oprávněnost kritiky ekologické i zemědělské veřejnosti a přislíbilo transparentnost při nastavování zemědělských dotací. Zda se nejedná jen o formální krok, jímž potřebuje splnit nároky evropských institucí, se však teprve uvidí.",
  "text": "↗\nSmyslem evropských zemědělských dotací je podpora takového hospodaření, které zajistí mimoprodukční funkce krajiny, povede například k obnově retenčních schopností a ke kýženému navýšení biodiverzity. Prostředky však v drtivé většině směřují výhradně do podpory zemědělského průmyslu. František Kaván, Luční cesta. Zdroj: WmC\nJiž od srpna čelí ministr Toman (nestr. za ČSSD) kritice ekologických organizací, že zásadní proces, který ovlivní podobu české krajiny na další léta — a to v době zvyšujících se dopadů klimatické změny, poklesu biodiverzity či úbytku úrodné půdy — je netransparentní, a hrozí tak zachováním statu quo, na který nakonec doplatí i samotní zemědělci. Přitom na potřebu významné proměny zemědělské praxe již dlouho upozorňují vědci a nyní i Zelená dohoda pro Evropu (European Green Deal), jedna z hlavních strategií Evropské unie.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nV listopadu došla trpělivost také některým zemědělcům, a ministr Toman tak obdržel nejen další otevřený dopis ekologických organizací a stovky emailů od široké veřejnosti, ale také otevřený dopis zemědělských organizací. Ministerstvo bez ohledu na to následně ve veřejné tiskové zprávě obvinilo Hnutí DUHA ze šíření dezinformací. Oproti veřejné reakci, v níž ministerstvo své dosavadní postoje hájilo, se však věci ve vnitřním procesu podivuhodně změnily. Časově vražedný termín podávání připomínek byl rozvolněn, ministerstvo na zaslané připomínky skutečně reagovalo a od ledna každý týden poběží online pracovní skupiny, na kterých se budou řešit jednotlivé aspekty tzv. Strategického plánu. Na stránkách ministerstva se o tom návštěvník nic nedočte, ale i tak jde o jednoznačný pokrok.Zda tato náhlá změna bude mít skutečný dopad na výslednou podobu dotací, se ale teprve uvidí. Jak v otevřeném dopisu napsaly zemědělské organizace k poslední verzi Strategického plánu, „je […] evidentní, že intervence […] jsou již ve své finální podobě a dosavadní způsob (ne)zveřejňování informací […] vzbuzuje dojem účelové nevůle k jakýmkoliv výrazným změnám.“ Ministerstvo zemědělství bude mít nyní šanci ukázat, že tento dojem byl lichý. Ministr Toman ve své odpovědi na otevřený dopis ekologických organizací napsal, že „je naší povinností zajistit, aby se z veřejných prostředků nepodporovaly intervence s negativními vedlejšími důsledky na životní prostředí.“ Tak tomu však v současnosti není a z veřejných peněz na zemědělské dotace je kvůli způsobu jejich nastavení financována praxe, která v důsledku vede k poklesu biodiverzity, znečištěným vodám či ztrátě cenné půdy. Z vypořádaných připomínek je také zřejmé, že ministerstvo například nepodporuje obnovu krajinných prvků v zemědělské krajině nebo pokrytí veškeré půdy vegetací, které je zásadní například pro omezení eroze. Bude tak záležet i na finálních jednáních v evropských institucích.Dotace by měly zemědělce podpořit v přechodu na udržitelnou praxi. Jak na to, naznačily Hnutí DUHA a Česká společnost ornitologická ve své společné výzvě Za zdravou a pestrou krajinu, již zveřejnily na webu zasadmese.hnutiduha.cz. Posun v konání ministerstva je také úspěchem občanské společnosti a ukázkou toho, že se vyplácí činnost státních úřadů hlídat a v okamžiku nedobré praxe se hlasitě ozvat.",
  "datum": "Domov → Komentář13. ledna 2021 v 9.29"
},
{
  "url": "https://denikreferendum.cz/clanek/32176-o-polidsteni-zleho-komunistickeho-rezimu",
  "name": "O polidštění zlého komunistického režimu",
  "perex": "Ondřej Vaculík pokračuje ve svém příspěvku k polemice o povaze minulého režimu. V této části se zabývá především interpretací vzpomínek na prožitky své vlastní perzekuce.",
  "text": "↗\nJe až bizarní, kolik až dojemné péče — z peněz daňových poplatníků, jak se dneska říkává — bezpečnostní orgány věnovaly pouhému zedníkovi. Komunistický režim při nezbytném hledání svých vzpurníků musel v době tzv. normalizace jít do detailů. Řečeno s nadsázkou: Už neměl koho žalářovat a věšet. Zdroj Ústav pro studium totalitních režimů / ABS\nPři pořádání dokumentů po rodičích padl mi zrak také na dopis z ministerstva vnitra z 29. 8. 1999 ve věci Zpřístupnění svazků bývalé StB ve smyslu zák. č. 140/1996 Sb. V něm pracovník odboru archivní a spisové služby tatínkovi — Ludvíku Vaculíkovi - sděluje, že k jeho osobě Ministerstvo vnitra eviduje osobní svazek, „který však již není v současné době k dispozici, neboť byl v minulosti zničen“.  Nicméně k jeho osobě „byl Ministerstvem vnitra evidován vyšetřovací spis“, a ten mu může být k dispozici. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVím, že táta se těmito záležitostmi nechtěl zabývat, žádal-li o to (až) v roce 1999, pak patrně kvůli někomu jinému.  Desky s tímto dopisem dále obsahovaly fotokopie tzv. „sledovaček“ z období 1975—76, zachycující L. V. při setkáních s různými lidmi (většinou na ulici) nebo i to, jak jen někde někam jde. Pracovníci StB mu přidělili přezdívku Mistr, popisovali, s kým a kde se setkal: vznikl tak docela systematicky vedený časosběrný dokument, z nějž sledovačka 75—76 byla jen dílčí. Překvapilo mě ale, že jednotlivé sledovací čety si nepředávaly dostatečně informace, takže například objekt, v němž jedna četa rozpoznala Jiřího Hanzelku, byl pro následující četu opět „objektem neznámým“. Dále mě překvapilo, že jsem nikoli nahodile byl sledování i já s přezdívkou Mistr 6. (Kdo byli těmi předchozími „pěti mistry“, netuším.)  Ani trochu jsem nebyl disidentem, naopak chlapi mě u zedníků nazývali „pilířem socialismu“. A ještě více mě překvapilo, že také sledovali dívku, s níž jsem chodil, kamarádil. Ta byla kadeřnicí. Ona si tehdy i povšimla, že za mnou někdo chodí, ba stál i před dveřmi jejího bytu, když jsem u ní byl na návštěvě. Měl jsem to za pouhé náhody. V té době, domnívám se, nebylo bezvýznamnějšího člověka, než jsem byl já, a u zedníků nebylo možná ani vzornějšího budovatele socialistické vlasti. Nikdy jsem nepřišel do práce pozdě, nepil jsem žádný alkohol, dodržoval pracovní dobu a práce mi šla od ruky — docela mě i bavila. Domnívám se, že také zásahem StB mi od této dívky, bývalé spolužačky, přestaly docházet na vojnu dopisy, a naopak ona se divila, že jí nepíšu já. (Ale to jsme si vysvětlili až po pětačtyřiceti letech, kdy jsme se poprvé zase setkali.)  Že byla sledována i ona, nevěděla. Tak jsem jí ukázal, jak ji měli pěkně vyfotografovanou, a že vskutku byla hezká i černobílá a xeroxovaná.  Další mé psaní je osobní vzpomínkou na tzv. normalizaci. Nijak si nestěžuju, natož abych žehral na osud, toliko konstatuji. Laskavý čtenář může kurzívou psanou pasáž přeskočit, aniž by to následujícímu textu uškodilo, možná naopak.  Asi jsem byl „znormalizovaný“ více a dříve než ostatní. Už v učení, v roce 1970: V prvním ročníku jsme vyplňovali dotazník nějakého sociologického průzkumu. Byl anonymní a byla v něm také otázka: Máš raději maminku, nebo tatínka? — Mně se to zdálo hloupé už proto, že v naší pracovní skupině bylo dosti kluků z dětského domova, nebo se o ně starala babička, učeň Vanocha s krásnými černými vlasy přebýval u různých „tet“.  Odpověděl jsem, že nemám nikoho rád, pouze pana mistra.Přestože anketa byla anonymní, zavolali moji maminku k řediteli učiliště, a kvůli té odpovědi s ní projednávali mé vyloučení z učiliště. Naštěstí toliko jako podmínečné. Maminka se vrátila domu málem brečíc — tak ty se, kluku hloupá, ani nevyučíš. Propříště se svého blbého humoru zdrž. Dlouho to netrvalo, a byla v ředitelně zas: Se spoluučněm Vencou Kadeřábkem jsme v pátek dostali od mistra za úkol něco samostatně dobetonovat, protože on už musel jet s rodinou na chalupu,         „a na vás, hoši, se přece mohu spolehnout“.O zdaru našeho díla jsme mu napsali zprávu a zatížili ji na jeho stole lahví od becherovky, kterou měl pod stolem. Zpráva začínala slovy: „Becherovku jsme dopili…“ Následující pondělí nás střídala jiné skupina a ráno na šatnu přišel na kontrolu vrchní mistr a ten vzkaz si přečetl… Maminka se vrátila od ředitele učiliště a už opravdu brečela: Já jsem tě prosila… (Zbabělý mistr nebyl schopen vrchnímu mistrovi vysvětlit, že lahev byla prázdná.)Vyloučení bylo naštěstí opět podmínečné. Opravdu nikdy jsem nepřišel do práce pozdě, ba i zednickou lžíci jsem měl po pracovní době vždy vzorně umytu. Od blbého humoru jsem se téměř už oprostil.Na vojně na každé rotě byl u dozorčího seznam všech vojáků. Jména některých byla v zeleném rámečku s vysvětlivkou, že jde o „nervově labilní“. Několik jedinců bylo v rámečku červeném jako „psychicky narušení“. Ti měli zpřísněný režim. Pouze mé jméno bylo rámováno zeleně i červeně. Díky tomu jsem byl neustále v nějakém bojovém rozdílení a jako zřejmě „pilíř obrany vlasti“ jsem byl za celou vojnu na vycházce asi šestkrát.Konečně jsem se odvážil jít na hlášení k veliteli útvaru a tázal se, proč jsem nervově labilní a psychicky narušený. Proč jediný já mám dva rámečky. Velitel odkudsi vytáhl mou složku, chvíli v ní listoval: „To si nepamatujete, vojíne Vaculíku, jak jste už v učilišti vypil mistrovi Becherovku? Psychicky narušený jste díky vašemu alkoholismu.“ O tom, jak někdo na politicko-výchovné světnici nakreslil sádrovému Leninovi v rudém koutku na temeno hákový kříž, už jsem někde psal, tedy krátce. Podezřelým jsem byl já, prohrabali mi skříňku, odebrali dopisy, bulletin československého fonoklubu zabavili jako protistátní tiskovinu; kolegové vojáci na rotě si mysleli, že jsem se čmáráním na Lenina zbláznil, nebo že jsem takový debil. Vyhýbali se mně.Moji maminku kvůli tomu předvolali do Litoměřic k veliteli útvaru — no kéž by s ní projednával mé vyloučení z vojny! Naopak, šlo o zpřísnění režimu. A protože byla jistota, že z Litoměřic se hned tak nevrátí, StB vnikla do našeho bytu v Praze ve Veletržní a prohledala ho. Zvykli jsme si mluvit a psát o komunistech jako o hegemonu zlé či méně zlé povahy, který nyní podrobujeme zkoumání s nutkavou potřebou revizionismu (ošklivý, protože normalizační výraz), nebo naopak konzervativně lpíme v antikomunistických pozicích.Je to mnohem složitější: Komunistický hegemon historicky obsahoval nejen komunisty gottwaldovského ražení, ale také levicově smýšlející lidi, jimž šlo už od dob Ladislava Zápotockého a Josefa Boleslava Pecky především o sociální spravedlnost, nikoli o převzetí moci a nastolení diktatury. V roce 1948 byli sociální demokraté pohlceni komunistickou stranou, a od té doby u nás žádné jiné strany s nějakým vlivem nebylo. (Národní frontu vynechme.)Původní ideje české sociální demokracie, nebo socialistického demokratismu nejen nezavrhli, ale snažili se je uplatnit či prosazovat v rámci KSČ. Oni tou násilnou „fúzí“ s KSČ nezanikli, tito soudruzi-bratři v ní vždy byli jakýmsi reverzním proudem, jenž v nižších stranických pozicích a v našem prostředí, více méně proti politbyru, tlumil jeho mocenskou agresivitu a zvůli. Kurzívou vlastní zkušenost: Všude pak, také na vojně, vždy byl nějaký „komunista“, který cítil potřebu utlačovaným pomáhat. Tu možnost povětšině měli toliko straníci, ti byli ve vedoucích nebo vlivnějších pozicích. Na vojně mně nadporučík Bednář vyzradil, co to bylo za „hru“:  Že hákovým křížem Lenina poskvrnili sami tzv. kontráši v rámci akce StB, jejímž hlavním důvodem byla právě prohlídka bytu ve Veletržní. Pak dodal:  „Vaculík, vydržte to, oni by si strašně přáli, abyste se nějak potentoval, čímž by potrestali i vašeho tátu.  A každá vojna má svůj konec.“ A dost se mi pak snažil pomáhat. Podobně také u zedníků parťák Antonín Malý, komunista, šel vysvětlit řediteli podniku, že není možné, abych v jakési klatbě — po Chartě 77 — pracoval jako zedník sám, mimo partu, neboť zedničina je svou povahou  kolektivní.  Díky jeho zásahu jsme mohli být alespoň tři. Týž parťák naléhal na ředitele, aby mně konečně poskytli doporučení ku studiu na vysoké škole, protože kdo jiný má už studovat, než mladý a osvědčený pilíř socialismu. (To se nepodařilo.)Po převratu jsem Antonína Malého našel v Cibulkových seznamech jako spolupracovníka StB. Dostal se tam kvůli mně. (Ostatně do těchto seznamů se dostala celá řada spolupracovníků, z nichž mnozí ledaskomu více pomohli, než uškodili.)Tu čtenáře asi napadá, kolik až dojemné péče — z peněz daňových poplatníků, jak se dneska říkává — bezpečnostní orgány věnovaly pouhému zedníkovi, který provinil-li se něčím, tak toliko hloupou odpovědí v anonymním dotazníku. Jinak jsem nebyl ničím a nikým, pouze nositelem určitého jména. Kolik tedy komunistický režim musel věnovat své diskriminační a perzekvující pozornosti lidem, kteří skutečně upozorňovali na dodržování zákonů, tázali se a chtěli něco napravovat, brojili proti nespravedlnosti, vyžadovali slušné jednání a zacházení a projevovali elementární občanskou statečnost?To není jen skupina známých disidentů, ale stovky a tisíce lidí (možná i třetina té tzv. šedé zóny), kteří každý podle svých možností, sil a odvahy revidovali „už za provozu“ režim komunistického zla. (Proti nim já byl strašnej srab.) Kdo nyní zreviduje jejich osudy a vliv na polidštění nelidského, když mnozí už ani nežijí? Je na to nějaká objektivní výzkumná metoda?A pak také komunistický režim se už v padesátých letech minulého století vypořádal se všemi svými skutečnými i domnělými politickými protivníky, zlikvidoval továrníky i rolníky, vykynožil i nezávislou inteligenci, hrdiny odboje, po orientaci Izraele na Ameriku decimoval Židy atd.  Tu zkázu vykonal vskutku v těch prvních urputných létech po únorovém puči. Co mohl, tak vymlátil. A po šedesátém osmém už mu toho mnoho nezbylo. I Brežněv prý byl zaskočen tím, jak jsme docela vzorně na kolenou, na rozdíl třeba od Poláků. Jedno „poučení z krizového vývoje“ celkem postačilo, a dál už komunistický režim při hledání svých vzpurníků musel jít více méně po individuích, nebo do takových detailů, jako jsem byl například já. Řečeno s nadsázkou: Už neměl koho žalářovat a věšet a už si to ani nemohl dovolit. Byl tím snad lepší? Uvádím závěrem definici posledního předsedy exilové České strany sociálně demokratické Karla Hrubého, podle níž společným znakem pro komunistický systém vlády byla „struktura moci soustředěná v jedněch rukou bez připuštění jakékoli opozice“.",
  "datum": "Domov → Sloupek12. ledna 2021 v 13.52"
},
{
  "url": "https://denikreferendum.cz/clanek/32172-rozsudek-v-pripadu-assange-ohrozuje-investigativni-novinarstvi-v-celem-svete",
  "name": "Rozsudek v případu Assange ohrožuje investigativní novinářství v celém světě",
  "perex": "Autor působil v deníku The Guardian, kde třicet let zodpovídal za obsah týkající se obrany a bezpečnosti. V komentáři vysvětluje, čím verdikt britského soudu v Assangově případu ohrožuje celý obor investigativního novinářství.",
  "text": "↗\nNovinář Julian Assange je držen v Belmarsh, britském vězení s nejpřísnější ostrahou proto, že zvěřejnil zločiny spáchané Spojenými státy, které si jejich vláda přála utajit. Foto WmC\nRozhodnutí soudkyně Vanessy Baraitserové z 4. ledna 2020 nevydat Juliana Assange do Spojených států, neboť je tu „podstatné riziko“, že by mohl spáchat sebevraždu, se pochopitelně setkalo s radostným přijetím jeho rodinou, přáteli i sympatizanty. Je to pozoruhodný rozsudek. Jeho podobu určily podmínky v amerických věznicích a duševní zdraví zadrženého, nikoli sama podstata závažných a bezprecedentních trestních obvinění.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nJejí rozhodnutí držet nadále Assange bez jasného časového omezení ve vězení Belmarsh, což je nápravné zařízení s nejpřísnějším režimem, obývané zejména vrahy a násilníky, v němž se šíří koronavirus, odsoudily mnohé skupiny obhájců lidských práv a svobody tisku. Stranou pozornosti ovšem zůstalo, že její rozhodnutí samo o sobě obsahuje pasáže, které mají hluboké a ponuré důsledky pro oznamovatele-whistleblowery i novináře po celém světě, nejen v Británii. Soudkyně Baraitserová odmítla pět zásadních a platných argumentů. Podle prvního by vydání Assange porušilo zásadu svobody projevu ukotvenou v mezinárodním i britském právu na ochranu základních lidských práv. Podle druhého žádost o jeho vydání je motivována ryze politicky. V potaz nevzala ani mimořádně předsudečné výroky Mikea Pompea, jež pronesl jako ředitel CIA. Pompeo popsal WikiLeaks, které svého času Donald Trump velebil, jako nestátní nepřátelskou „zpravodajskou službu“, která se ze všech sil snaží poškodit Spojené státy.  Baraitserová dále nevzala v potaz výroky pronesené generálním prokurátorem USA Jeffem Sessionsem v dubnu 2017, že Assange bude pronásledován v rámci vystupňované snahy zamezit dalším únikům informací. Poté, co byl jeho nástupcem jmenován William Barr, nejvyšší možný trest pro Assange se zvýšil z 5 na 175 let.  A konečně soudkyně Baraitserová pominula fakt, že Assange odhalil týraní zadržených a válečné zločiny páchané Spojenými státy, mezi nimi případ posádky vrtulníku Apache, která se dobře baví přitom co zabíjí tucet lidí, mezi nimi dva Iráčany pracující pro tiskovou kancelář Reuters. Právo na pravduObhajoba podle Baraitserové „neprokázala, že princip ‚práva na pravdu‘ je právem dle zákona, ať už v kontextu mezinárodního či britského práva“. Assange líčí jako jakéhosi temného génia, a nikoli jako vydavatele stojícího v čele novinářské organizace.Zdůraznila, že obvinění vůči němu zahrnují spiknutí s úmyslem prolomit tajné heslo do vnitřní internetové sítě Pentagonu, což by mohlo ohrozit na životě informátory vlády Spojených států. Řekla, že se jedná o tvrzení, jež může být, stejně jako Assangovy motivy přezkoumáváno v případných následných soudních řízeních v USA.Assange by mohl být vydán pouze ze předpokladu, že přečiny, z nichž je viněn, by byly stihatelné i podle britského trestního práva. Verdikt soudkyně dal za pravdu stanovisku, podle nějž, v příkrém rozporu s všeobecně rozšířenou představou, působení ve veřejném zájmu nikomu neskýtá, ani oznamovatelům-whistleblowerům, ani novinářům, ochranu dle platných britských zákonů. Americký kontrašpionážní zákon z roku 1917, podle nějž je Assange, jenž není občanem USA, obviněn, stejně tak jako britský „všeobjímající“ zákon o úředním tajemství z roku 1911, byly v panice přijímanými opatřeními, do nichž se promítala horečnatá atmosféra první světové války. Nikdy v minulosti se ke kontrašpionážnímu zákonu nesáhlo za účelem perzekuce mediální organizace nebo novináře.A věru ani v Británii nebyl žádný novinář stíhán podle zákona o úředním tajemství od roku 1970 — ačkoli pokusy hrozit novinářům podobným způsobem se jistě našly, mezi nimi například policejní vyhrožování Amelii Hillové během odhalování skandálu tajných odposlechů celebrit a veřejných osobností médii Ruperta Murdocha.Je tu reálná hrozba, že Assangovo vydání povzbudí jiné vlády — například izraelskou, ruskou nebo tureckou — k tomu, aby se rovněž i ony domáhaly vydání novinářů z Británie či jiných zemí za to, že obnaží jejich vojenské akce a porušování lidských práv, z důvodu odhalení jakékoli informace, kterou chtějí ututlat s odvoláním na „národní bezpečnost“ — což je termín, za nějž lze ukrýt přehršle hříchů. A britská vláda se jistě nenechá dvakrát prosit, uvážíme-li její zájem chránit své zahraniční síly před obviněními z mučení a dalších zločinů podle zákona o zámořských operacích i vezmeme-li v potaz její plány na „modernizaci“ zákonů o tajemstvích a informačních službách.Soudkyně Baraitserová zdůraznila, že jádrem amerického obvinění je tvrzení, podle nějž „se v důsledku materiálů publikovaných WikiLeaks stovky lidí identifikovaných jako americké síly ocitly ‚v ohrožení‘: někteří byli přemístěni, někteří ‚zmizeli‘.“ Dodala, že „Spojené státy nejsou s to prokázat, že jejich zmizení bylo spojeno s jejich zveřejněním ve WikiLeaks“ — ale to je výrok, o nějž by bylo možné vést spor, pakliže by byl Assange v USA skutečně souzen. Jedná se o tvrzení, jež se mu bude těžko vyvracet, pokud se je údajné oběti či jejich vlády rozhodnou zveličovat, anebo si ho i zcela vymyslet.Nespecifikované americké bezpečnostní zdroje v minulosti tvrdily, že zjištění WikiLeaks publikovaná v médiích „by mohla vystavit životy Američanů a jejich spojenců v nebezpečí a ohrozit naši národní bezpečnost“. Naproti tomu americký ministr obrany Robert Gates následně popsal oficiálně ventilované obavy z možných důsledků uniklých informací za „povězme si upřímně, výrazně přemrštěné“.A dodal: „Je to zahanbující? Ano. Je to trapné? Ano. Ale důsledky pro americkou zahraniční politiku? Myslím, že jich je poskrovnu.“Při soudu s Chelsea Manningovou, která byla ještě jako Bradley Manning Assangovým klíčovým zdrojem, hlavní vyšetřovatel Pentagonu, když měl zhodnotit dopady úniku informací, musel uznat, že nenalezli případ jediného člověka, která by v jeho důsledku přišla o život. Přílohy k verdiktu Baraitserové, jež sestávají hlavně z podkladů poskytnutých obhajobou, obsahují citát: „Pentagon ustavil vyšetřovací pracovní skupinu, vedenou brigádním generálem Robertem Carrem, která měla přezkoumat dopady úniku informací. Brigádní generál Carr řekl soudu, že Taliban prohlašoval jednu svou oběť za informátora odhaleného WikiLeaks, ale při prověřování se ukázalo, že jméno zavražděné osoby se ve WikiLeaks vůbec nevyskytuje.“Baraitserová dále klade důraz na obvinění, že Assange se účastnil konspirace s cílem hacknout vládní počítače, což je aktivita, která jej „přivedla na půdu zcela mimo roli investigativního novináře“. Ale neexistují žádné doklady škod, které by tím měly vzniknout, a „konspirace“ je obvinění, které se pohříchu těžko prokazuje. Assangovo údajné „ponoukání a navádění“ Manninga k předání informací se v rozsudku popisuje jako počínání jdoucí „za pouhé povzbuzování oznamovatele-whistlebloewra“. Pokud by tomu tak mělo být, mnozí, přemnozí novináři pátrající po informacích, které si vlády nepřejí zveřejnit z důvodů, jež mají pramálo co do činění s „národní bezpečností“, by mohli být obvinění a odsouzeni podle trestního práva.Extradiční žádost Spojených států zůstává plně aktuální, neboť se proti rozsudku vynesenému soudkyní Baraitserovou rozhodly odvolat.  Z uvedených důvodů se jedná o mimořádnou hrozbu pro celý obor investigativního novinářství. Článek původně vyšel pod titulem Judge’s ruling in Julian Assange case could threaten investigative journalism in UK and around the world v magazínu Declassified UK. V DR vychází s jeho laskavým svolením.",
  "datum": "Svět → Komentář11. ledna 2021 ve 21.45"
},
{
  "url": "https://denikreferendum.cz/clanek/32177-v-evropske-unii-konci-doba-uhelna-bude-ta-pristi-obnovitelna-nebo-plynova",
  "name": "V Evropské unii končí doba uhelná. Bude ta příští obnovitelná nebo plynová?",
  "perex": "Evropská unie v současnosti rozhoduje, kam půjdou miliardové investice do ozelenění energetiky. Hlavním tématem politického sporu je otázka, jak velkou roli mají v budoucnosti hrát plyn a obnovitelné zdroje.",
  "text": "↗\nPeníze, které ve snaze zbavit energetiku emisí skleníkových plynů nepůjdou v příštích letech do rozvoje plynu, skončí v sektoru obnovitelných zdrojů. Z hlediska ochrany klimatu je proto důležitá otázka, jestli odstavované uhelné elektrárny bude nahrazovat právě plyn nebo vítr, slunce, biomasa, geotermální energie či tzv. zelený vodík. Foto FB EU Climate Action\nKlimatická politika Evropské unie vstupuje do nové fáze, ve které její podobu budou určovat nové cíle pro snižování emisí. Za poslední rok a půl zástupci členských států přijali závazek snížit emise o pětapadesát procent do roku 2030 a do roku 2050 dosáhnout uhlíkové neutrality. Splnění cílů však bude záležet na jednotlivých politikách, které má představit Evropská komise v letošním roce. \nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nPětapadesáti procentního snížení emisí v příští dekádě Evropská unie nedosáhne bez hlubších proměn v energetice, a to v oblasti výroby elektřiny i tepla, která zodpovídá až za třetinu emisí skleníkových plynů v EU. O budoucnosti tohoto sektoru přitom rozhodne následujících několik let, které bude definovat zejména spor mezi velkými energetickými firmami, které chtějí vsadit na plyn, a rychle se rozvíjejícím sektorem obnovitelných zdrojů. Politická debata právě o tom, který z těchto dvou zdrojů primárně podpořit, se poslední rok vede i v institucích Evropské unie.Doba uhelná v Evropě končí. Výraznou měrou tomu napomáhá tlak veřejnosti a klimatického hnutí, který se promítl i do reformy obchodování s emisními povolenkami. Právě cena emisních povolenek je v současnosti nejvyšší v historii, v posledních dnech se pohybuje kolem třiatřiceti eur za tunu oxidu uhličitého. Mnohem důležitější zprávou však je, že cena emisních povolenek kontinuálně roste i při současné ekonomické krizi, přičemž při té poslední v roce 2008 klesla na úplné minimum.Projekce analytiků z organizace Refinitiv přitom očekává, že v roce 2030 se cena emisní povolenky může pohybovat na úrovni devětaosmdesáti eur za tunu. Už současná cena přitom vytlačuje uhlí z trhu, v kombinaci se sílícím tlakem klimatického hnutí a přísnějšími evropskými pravidly pro vypouštění znečišťujících látek, které fungují od letošního roku, se tak dá očekávat brzký konec tohoto nejvíce znečišťujícího paliva.\nZpráva●Radek Kubala\nPojišťovny končí s podporou uhlí, neřeší však plyn. Některé zaostávají úplně\nAčkoliv se tedy státy jako Česká republika, Polsko, Německo a Bulharsko tváří, že budou spalovat uhlí ještě za osmnáct či více let, realita je už dnes jinde. Plán České republiky na odchod od uhlí v roce 2038 totiž počítá se stabilní cenou emisní povolenky na třiceti eurech za tunu, což měsíc po rozhodnutí uhelné komise už není pravda. Bez případného dotování ze strany států je více než pravděpodobné, že v Evropské unii uhlí nepřežije rok 2030.Jaderná renesance, kterou měl ohlásit projekt stavby nových bloků ve finském Olkiluotu, dopadla stejně jako onen projekt — katastrofou v podobě mnohamiliardových předražení a brutálních zpoždění. Nejinak jsou na tom další jaderné projekty, ať už se jedná o francouzský Flamanville, slovenské Mochovce nebo britský Hinkley Point C. Největší jaderný gigant Francie má v plánu svou jadernou flotilu průběžně snižovat a celosvětově je tento energetický sektor na ústupu.Pokud se tedy nestane zázrak, například nenastane průlom u technologie malých modulárních reaktorů, je budoucnost jaderné energie v Evropské unii velmi ponurá. Plánům Polska a České republiky na nové reaktory navzdory. Otevírá se tak budoucnost, ve které bude dominantní roli hrát buďto plyn nebo obnovitelné zdroje.Přitom se dá očekávat i jejich souběžný vývoj a provoz, protože oba zdroje jsou do určité míry decentralizované a flexibilní, takže si v síti rozumí mnohem více, než třeba jaderná energie a obnovitelné zdroje, které jsou spolu velmi těžko kompatibilní.Čas investicI kvůli dopadům pandemie koronaviru se nacházíme v klíčovém momentu, který bude vývoj v energetice definovat na dlouhé desetiletí dopředu. Už nástup nové předsedkyně Evropské komise Ursuly von der Leyenové, která do úřadu vstupovala v době celosvětových milionových protestů vedených studentským hnutím Fridays for Future, znamenal odvrat od politiky škrtů předchozího kabinetu Jeana-Claude Junckera k aktivní investiční politice.Von der Leyenová představila vizi zelené transformace, jakkoliv nedostatečnou, a spolu s ním i několik investičních nástrojů, které mají celý přechod financovat. Mezi nimi Fond spravedlivé transformace určený na přeměnu uhelných regionů nebo posílení Modernizačního fondu, ze kterého jdou do deseti zemí EU s nejšpinavější energetikou výdělky z obchodování s emisními povolenkami. Pandemie pak nutnost investic ještě zvýznamnila a vznikl štědře dotovaný Evropský fond obnovy.Právě rozdělení peněz z těchto fondů v nejbližších měsících a letech do velké míry předurčí, jakým směrem se Evropská unie v oblasti energetiky vydá. Pokud se totiž fungování mezinárodního obchodu systémově nepromění, budou tyto investice pod ochranou úmluv jako je například Energetická charta, jež firmám umožňuje obcházet regulérní soudy a u soukromých arbitrů žalovat státy za opatření na ochranu spotřebitelů či životního prostředí. Mnohé již vydané investice tak budou jen těžko zvratitelné, případně za cenu velkých nákladů.Nejvíce peněz, v některých státech až stovky miliard korun, budou moct státy získat z Evropského fondu obnovy. Právě o možnosti žádat z něj i na podporu plynové infrastruktury se vede v Evropském parlamentu důležitý spor. Zatímco výbor pro životní prostředí navrhl kompletní vyloučení všech fosilních paliv, ekonomický a rozpočtový výbor tento požadavek odmítá. Rozhodne parlamentní plénum, nejspíše v únoru.Státy o konkrétních podmínkách vyplácení peněz z Evropského fondu obnovy budou jednat na summitech v prvních měsících tohoto roku. Podle současných jednání i návrhů států jako je Česká republika nebo Polsko je však patrné, že zejména státy střední a východní Evropy při jednáních plyn podpoří. Dodejme, že třetinu peněz z tohoto fondu musí státy utratit za opatření vedoucí k zelené transformaci, nicméně zajistit to má vágně naformulovaný a nejasně definovaný princip „Nezpůsobit škodu“ (Do not harm). Kde tyto peníze skutečně skončí tak není dosud úplně jasné.Podobný spor se celý loňský rok vedl i o vyplácení peněz z Fondu spravedlivé transformace. Výsledkem jednání mezi Evropským parlamentem a ministry členských států je kompromis, podle něhož Fond spravedlivé transformace podporu plynu vylučuje, až do roku 2025 je však na něj možné žádat z fondů na podporu regionálního rozvoje a kohezních fondů. Avšak za podmínky, že se peníze utratí v uhelných regionech a emise z jednotlivých zdrojů nepřekročí 270 gramů oxidu uhličitého na kilowatthodinu. Většina současných evropských paroplynových zdrojů je však emisně náročnější.Zdrojem pro investice do plynu může být i již jednou zmiňovaný Modernizační fond, přičemž příslib jeho navýšení si vyjednalo Polsko a Česká republika na posledním evropském summitu. V pravidlech vyplácení z Modernizačního fondu není žádné vyloučení fosilních paliv, naopak až třetina může jít do plynu a v některých případech i do modernizací uhelných tepláren.\nZpráva●Radek Kubala\nSummit EU schválil 55% snížení emisí do roku 2030. Experti: Nebude to stačit\nV neprospěch investic do plynu na druhou stranu hovoří fakt, že Evropská investiční banka od příštího roku končí s podporou veškerých fosilních paliv. K podobnému kroku vyzvala i soukromé banky, z nichž velká část operující v Evropě již neposkytuje půjčky na uhelné projekty, plynovým se však zatím výrazněji nebrání. Podobná situace je i v sektoru pojišťovnictví.Dalším důležitým indikátorem pak bude výsledek debaty o taxonomii, která má nastavit regulační rámec pro evropské investice. Současné návrhy však pouze zavádějí klasifikaci udržitelných investic a neobsahují tvrdší regulace zaměřené na investice do fosilních paliv ani na sociální aspekty.Plyn ve společném zájmu?Jednoduše shrnuto, na rozvoj plynové infrastruktury zřejmě bude v Evropské unii odkud brát peníze. Jak moc velký bude plynový boom bude záležet nejen na schopnosti evropských institucí a vlád členských států nastavit jasná pravidla zamezující přehnanému rozvoji plynu, ale také na způsobu ukončení plynového byznysu, který v nejbližších patnácti až dvaceti letech bude muset nastat, pokud chceme udržet oteplení planety na přijatelné úrovni.Ačkoliv má totiž plyn o polovinu nižší emise skleníkových plynů při spalování, poslední výzkumy ukazují, že jeho vliv je zejména díky únikům metanu při těžbě mnohem vyšší, než se předpokládalo. Podle dat Mezinárodní agentury pro energii či analýz Global Witness přitom byly v Evropské unii emise z plynu vyšší než z uhlí už v loňském roce. Na podceňování emisí z plynu upozornila i Evropská ombudsmanka Emily O'Reillyová.Obavy z plynu vyjádřila i Evropská komisařka pro energetiku Kadri Simsonová, která v rozhovoru pro Sustain Europe řekla, že cílem její práce je zamezit tomu, aby investice do plynu Evropu uzavřely v závislosti na novém fosilním palivu, ačkoliv některé státy, jako například Česká republika, se alespoň dočasně bez plynu neobejdou.Jinými slovy, pokud bychom brali klimatickou krizi vážně, nyní bychom se bavili o tom, kdy a za jakých podmínek budeme s plynem končit. Celosvětová tendence je však přesně opačná. Jen v loňském roce investice do stavby plynové infrastruktury (zejména do sítě terminálů na zkapalněný zemní plyn — LNG) narostl podle zprávy Global Energy Monitor z 82,8 miliard dolarů na 196,1 miliardy.Díky tlaku klimatického hnutí a snižujícímu se zájmu o podporu fosilních paliv ze strany finančních institucí však většina těchto projektů zápasí se špatnou finanční situací a dvě desítky z nich musely loni dokonce skončit. Jak upozorňují analytici z Global Energy Monitor, pandemie koronaviru a stále častější zaměření klimatického hnutí právě na nové plynové projekty udělaly z byznysu, který se ještě loni pro investory zdál jako velmi výhodný, velice riskantní dobrodružství.\nZpráva●Radek Kubala\nTři biliony korun. Tolik letos stály katastrofy spjaté se změnami klimatu\nI v souvislosti s vývojem plynového průmyslu a rozhodnutím Evropské investiční banky ukončit podporu všem fosilním palivům proto nový návrh Strategie pro financování trans-evropské energetické infrastruktury odmítá financovat plynové projekty v rámci takzvaných Projektů společného zájmu. Připomeňme, že ještě loni tato strategie otevírala možnost pro financování až pětapadesáti plynových projektů z veřejných peněz.V Evropě se to týká například plánovaných plynovodů TAP v Itálii či EastMed, který má propojit Izrael, Kypr a Řecko, ale také deseti rozestavěných LNG terminálů například v Chorvatsku nebo Pobaltí. Ekologové a někteří vědci se nyní obávají, že fosilní firmy budou chtít pro posílení plynové infrastruktury využít peněz určených na rozvoj vodíku, o kterém se v loňském roce začalo hodně diskutovat a který mezi projekty společného zájmu spadá. Celkově to ale má plynový byznys nahnuté, a proto je i klíčové, nakolik Evropská unie plynařům umožní čerpat peníze z veřejných peněz.Obnovitelné zdroje s velkým potenciálemPeníze, které ve snaze zbavit energetiku emisí skleníkových plynů nepůjdou v příštích letech do rozvoje plynu, skončí v sektoru obnovitelných zdrojů. Z hlediska ochrany klimatu je proto důležitá otázka, jestli odstavované uhelné elektrárny bude nahrazovat právě plyn nebo vítr, slunce, biomasa, geotermální energie či tzv. zelený vodík.\nŠedý, modrý, tyrkysový a zelený vodík\nEvropská komise na konci minulého roku potvrdila svůj záměr zvýšit cíl pro stavbu obnovitelných zdrojů do roku 2030 ze současných dvaatřiceti procent na osmatřicet nebo čtyřicet. Konkrétní návrh by měla představit v červnu. Studie Mezinárodní agentury pro obnovitelnou energii přitom ukazuje, že Evropská unie může do deseti let přinejmenším zdvojnásobit podíl obnovitelných zdrojů oproti roku 2015. Zároveň dokládá, že všechny státy mají mnohem větší potenciál pro rozvoj obnovitelných zdrojů, než běžně uvádějí.Sdružení Solar power pak ve spolupráci s finskou LUT University loni v létě představili studii, která modeluje cesty k dosažení stoprocentně obnovitelné energetiky v Evropě. Podle ní je možné při nejambicióznějším scénáři zajistit, aby emise skleníkových plynů poklesly na nulu už v roce 2040. Zároveň podle této studie nízké ambice evropských států pro rozvoj obnovitelných zdrojů brzdí snahu řešit dopady klimatické krize a nedávají příliš velký ekonomický smysl.K podobným výsledkům, avšak v celosvětové perspektivě, došli i vědci ze Standfordovy univerzity, podle nichž v případě významnějšího snížení spotřeby energie bude možné evropské státy napájet výhradně ze slunce a větru. Scénář možného přechodu České republiky plně na obnovitelné zdroje pak popsala univerzita v Lappeenrantě.Pro budoucí vývoj obnovitelných zdrojů tak bude důležitá otázka, kolik financí Evropská unie a členské státy vyčlení ze svých zdrojů na jejich výstavbu a zejména zajištění sezónní akumulace, která by měla pokrývat ta období, kdy jednotlivé obnovitelné zdroje produkují méně energie. V oblasti teplárenství pak budou klíčové investice do energetické účinnosti (například zateplování budov) a rozumné využití vodíkových technologií.Právě o tyto peníze, z nichž většina půjde z fondů Evropské unie, budou v nejbližších letech soupeřit energetické firmy snažící se prosadit přechod od uhlí na plyn se státy, firmami a obcemi, které chtějí svou budoucnost založit na energii z obnovitelných zdrojů.V příštím textu se budu věnovat otázce spravedlivé transformace, geopolitických rozměrů obnovitelných zdrojů a sociálních dopadů nevyhnutelně spjatých s transformací energetiky.Tento text vyšel ve spolupráci s nadací Friedrich Ebert Stiftung.",
  "datum": "Domov → Analýza13. ledna 2021 v 8.18"
},
{
  "url": "https://denikreferendum.cz/clanek/32147-aby-mohl-green-new-deal-fungovat-musi-odmitnout-rust",
  "name": "Aby mohl Green New Deal fungovat, musí odmítnout růst",
  "perex": "Snaha o trvalý ekonomický růst je pevně zakotvena v našem myšlení o světě a jeho prosperitě. Projevuje se to paradoxně i v náplni sílícího konceptu Green New Deal. Má-li uspět, je nutné jeho obsah od růstu urychleně oprostit.",
  "text": "↗\nGreen New Deal je dosud neustálený koncept, bitevní pole. Jeho význam a ambice vyplynou z boje, jejž vedou sociální hnutí a levicoví politici. Ti by jej neměli ani nekriticky přijímat, ani odmítat, ale zmocnit se ho a posunout ho do radikálnější polohy. Ilustrace FB Green New Deal UK\nVe Spojených státech se idea Green New Dealu intenzivně prosazuje od roku 2018, a to díky nově vzniklému spojenectví aktivistů za klimatickou spravedlnost a předních levicových politiků. Toto spojenectví se naplno projevilo v únoru 2019, když kongresmanka Alexandria Ocasio-Cortezová (demokratka za New York) a senátor Ed Markey (demokrat za Massachusetts) předložili ve Sněmovně reprezentantů rezoluci číslo 109.\nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nJejich návrh Green New Dealu připisuje státu klíčovou roli v koordinaci celonárodní dekarbonizace, v rekvalifikaci pracovníků, která by umožnila spravedlivý přechod od špinavého průmyslu k čistšímu, v zavádění garancí pracovních míst na federální úrovni a v posilování sociálního státu pomocí vyvázání základních služeb z tržních principů. Rezoluce 109 sice výslovně neuvádí ekonomický růst jako jeden ze svých politických cílů, ale nepřímo ho zahrnuje do úkolů „stimulovat ekonomický rozvoj“ a „rozvíjet domácí výrobu“. Tři přední političtí experti spojovaní s návrhem Green New Dealu — Justin Talbot Zorn, Ben Beachy a Rhiana Gunn-Wrightová — kromě toho argumentují, že zvýšení mezd pracujících a zdokonalení infrastruktury se vyplatí, protože posílí ekonomický růst, a že rezoluce 109 je tedy „fiskálně zodpovědná“.Někteří odborníci, například ekonom Robert Pollin, jdou dokonce ještě dál, když v ekonomickém růstu nespatřují jen důsledek Green New Dealu, ale také jeho motor. Green New Deal by měl být financován určitým dílem federálního HDP. Růst je proto žádoucí, jelikož vyšší HDP bude automaticky znamenat i vyšší investice do projektů na podporu čisté energie.To vše může navenek znít celkem rozumně, protože jsme zvyklí věřit, že růst je prospěšný a nezbytný. Je zde ale podstatný problém. Usilování o růst ve skutečnosti působí proti cílům Green New Dealu, a může dokonce znemožnit, abychom jich vůbec dosáhli.Je třeba pochopit, že růst HDP s sebou přináší rostoucí poptávku po energiích. Nelze vyvodit jasnou příčinnou souvislost, ale studie dokládají, že energie a HDP jsou úzce provázány. I když si rádi namlouváme, že růst v bohatých zemích většinou táhnou materiálově nenáročné služby (například finance, pojišťovnictví a digitální platformy), realita je taková, že rychlý rozvoj informačního průmyslu drasticky zvýšil energetickou spotřebu. A to je problém, protože čím víc elektřiny spotřebováváme, tím obtížnější je získat ji z obnovitelných zdrojů.Že se to děje, pozorujeme v reálném čase: Mezinárodní agentura pro energii konstatuje, že ačkoli jsme v letech 2017 a 2018 meziročně dosáhli významného pokroku ve snižování energetické náročnosti a v zavádění obnovitelných zdrojů, emise oxidu uhličitého z výroby elektřiny celosvětově stouply o 1,5 %. Proč? Protože ekonomický růst naše úspěchy předběhl. Aby tempo dekarbonizace aspoň překonalo vzestup spotřeby, muselo by být třikrát rychlejší, a k tomu, aby emise skutečně klesly, by bylo zapotřebí rychlosti ještě větší. Jak důležité je souběžně snižovat poptávku po energii a zvyšovat energetickou účinnost, ukazuje nedávný výzkum, který dokládá, že historicky vedla ke snížení emisí pouze tato cesta.Úsilí o růst ve skutečnosti působí proti cílům Green New Dealu a může dokonce znemožnit, abychom jich dosáhli.Jinak řečeno, úsilí o růst HDP náš úkol ztěžuje mnohem víc, než je zdrávo. Pokud si dáváme za cíl americkou ekonomiku dekarbonizovat do roku 2030, musíme si počínat chytřeji.Musíme aktivně snižovat celkovou spotřebu energie. To není věc názoru, nýbrž praktické zkušenosti. Ve scénáři nízké poptávky po energii, který předložil Mezivládní panel pro změnu klimatu ve své zprávě z roku 2018, se uvádí, že k dosažení našich klimatických cílů, jelikož dosud nemáme takzvané negativní emisní technologie (např. bioenergie schopné zachycovat a ukládat uhlík), vede jediná schůdná cesta: musíme v nejbližších dekádách snížit globální spotřebu energie o 40 % a příkladem musí jít státy s vysokými příjmy. Čím méně energie budeme v tom krátkém čase, který nám zbývá, spotřebovávat, tím snáze ji můžeme získávat z obnovitelných zdrojů.To ale vyžaduje přehodnotit některé naše představy o fungování ekonomiky. Místo abychom předpokládali, že všechny sektory ekonomiky mají růst, a to setrvale a bez ohledu na to, jestli je toho opravdu zapotřebí, měli bychom přemýšlet, v kterých oblastech si růst skutečně přejeme (u obnovitelných zdrojů, veřejného zdravotnictví, veřejné dopravy) a u kterých je méně nutný, a můžeme je naopak aktivně utlumit (výrobu SUV, průmysl hovězího masa, reklamu atp.).Dobrá zpráva je, že Spojené státy další ekonomický růst nepotřebují. Často se domníváme, že je nezbytný, chceme-li, aby se lidem zlepšoval život. Jenže Španělsko poráží Spojené státy ve střední délce života (o ohromujících pět let), přestože má HDP na obyvatele o 56 % nižší. Estonsko poráží Spojené státy ve vzdělávání, přestože má HDP na obyvatele nižší o 64 %. Kostarika poráží Spojené státy v ukazatelích výsledků zdravotní péče a blahobytu navzdory HDP na obyvatele nižšímu o 81 %.A nejde o žádné výjimky. Příznivější střední délku života při nižším HDP na obyvatele vykazuje celkem 41 zemí. Většinou mají HDP nižší zhruba o 20—50 %. Některé (Kostarika, Libanon, Kuba) dokonce až o 80 %. Jejich úspěch plyne ze skutečnosti, že mají robustní, všeobecně dostupné veřejné zdravotnictví, vzdělání, dopravu a bydlení. Jinak řečeno, poskytování základních společenských služeb je v nich buď úplně, nebo zčásti vyvázáno z tržních zákonitostí a jakožto lidské právo je k dispozici všem.Empirické údaje jasně dokládají, že jde o levnější a účinnější cestu než poskytovat tyto služby na soukromé, ziskové bázi (španělský systém veřejného zdravotnictví je o 80 % levnější než systém americký a vykazuje podstatně lepší výsledky). Přesně z tohoto důvodu by jedním z ústředních principů radikálního Green New Dealu měl být program Medicare pro všechny — protože lidem zprostředkuje přístup ke zdrojům, které potřebují k dlouhému spokojenému životu, a obejde se přitom bez neustálého růstu.Mnozí zastánci názoru, že klimatické změně máme čelit růstem — od nově zvoleného amerického prezidenta Joe Bidena až po předsedkyni Evropské komise Ursulu von der Leyenovou —, argumentují, že růst potřebujeme, abychom snížili nerovnost. Jenže růst ve skutečnosti vede k pravému opaku. V letech 1980—2016 vzrostla americká ekonomika v reálných hodnotách o 151 %. A přesto v tomto období nic z tohoto nárůstu národního důchodu na dospělého občana nedoputovalo k dolním 50 procentům. Zato ale 32 % doputovalo ke středním 40 procentům, 68 % k horním 10 procentům a 36 % ke hrotovému jednomu procentu. Chceme-li snížit nerovnost, měli bychom k tomuto cíli směřovat přímo, přijetím zákonů o životním minimu a progresivním zdaněním.Další běžný argument zní, že ekonomický růst potřebujeme, abychom uskutečnili inovace nezbytné k ekologické transformaci. Jenže pokud je cílem dosáhnout určitého typu inovací (lepších solárních panelů, lepších železnic), je smysluplnější investovat do nich přímo, a nikoli nechávat růst celou ekonomiku a doufat, že to povede k žádoucím výsledkům nějakým zázrakem. Dává opravdu smysl, aby rostl průmysl hovězího a výroba plastů, když se chceme dopracovat k výkonnějším větrným turbínám?Mnoho lidí věří, že když poroste HDP, Green New Deal snadněji ufinancujeme. Bez ohledu na individuální názory na potřebnost ekonomického růstu ale existuje vážná obava, zda je možné každoroční 2—3% růst udržet dlouhodobě, když existují náznaky, že země s vysokými příjmy vstupují do období sekulární stagnace (čili permanentního, necyklického poklesu ekonomického růstu). A je to v pořádku, máme totiž jiné možnosti. Místo usilování o vyšší příjem, kterým bychom Green New Deal financovali, můžeme racionálněji nasměrovat příjem už existující.Můžeme například vzít peníze z dotací do fosilních paliv a zbrojení a přesunout je k obnovitelným zdrojům energie. Finanční prostředky můžeme získat také progresivním zdaněním nejbohatší třetiny amerických domácností tak, aby daňové sazby stoupaly podle výše příjmu. Nebo můžeme zaujmout postkeynesiánský přístup a spolehnout se na federální tvorbu peněz: místo abychom tento nástroj používali k podpoře trhu s cennými papíry a zachraňování krachujících korporací, můžeme ho využít k financování právě Green New Dealu.Progresivisté se nechali vtáhnout do debaty, jestli Green New Deal bude pro růst dobrý, nebo špatný. Pravice trvá na tom, že bude špatný. Mnozí progresivisté ho pochopitelně začali hájit, že bude dobrý. To je ale nebezpečný tah. Nejen proto, že růst ztěžuje dosažení našich cílů, ale také proto, že pokud Green New Deal bude nakonec skutečně působit proti růstu, pak selhal i podle našich vlastních kritérií. Stane se tak slabým vůči útokům, které na tento fakt budou poukazovat.Požadovat ukončení čtyřicetileté hegemonie neoliberalismu a zároveň i ukončení 200 let trvající dominance „růstismu“ je pro progresivisty možná hodně náročná výzva. Chceme-li se však pokusit vybudovat spravedlivější společnost, která bude moci celoplanetárně prosperovat, budeme se muset ideologii růstu postavit i přesto.Ve své nedávné studii se zabýváme tím, že by Green New Deal měl být nahlížen jako potenciálně revoluční program. Jak říká badatelka a aktivistka Thea Riofrancosová, jde o dosud neustálený koncept, o bitevní pole, a jeho význam a ambice vyplynou z boje, jejž vedou sociální hnutí. Aktivisté za klimatickou spravedlnost by ho proto neměli ani nekriticky přijímat, ani odmítat, ale zmocnit se ho a posunout ho do radikálnější polohy.Aktivisté za klimatickou spravedlnost a levicoví politici, kteří chtějí pro Spojené státy vyžadovat Green New Deal bez růstu, se mohou inspirovat kampaní za Green New Deal pro Evropu, kterou roku 2019 zahájilo panevropské politické hnutí DiEM25. Je to první postrůstový rámec Green New Dealu, který se tyčí na cestě před námi jako nadějný orientační bod.Text For the Green New Deal to Work, It Has to Reject “Growth” vyšel původně na serveru Inthesetimes.com. Přeložila HANA PERNICOVÁ.\nVzhledem k tomu, že jsou autoři ekonomové mě celkem překvapuje, že nijak nereflektují další z důležitých vlastností růstu HDP -- zvládání dluhové zátěže.Zadlužené státy se bez růstu nedokážou obejít.Snížení světové spotřeby energie o 40% už je totální výsměch jakékoliv realistické vizi.Celosvětová spotřeba naopak ještě výrazně půjde nahoru, než se jí podaří stabilizovat.Takže je možno blábolit o revolučnosti programu a o ovládnutí bitevních polí. Ale jsou tojenom kecy. Bohužel.",
  "datum": "Svět → Komentář5. ledna 2021 ve 14.15"
},
{
  "url": "https://denikreferendum.cz/clanek/32142-rozhodnuti-britskeho-soudu-nevydat-assange-je-logicke-usa-si-za-ne-mohou-samy",
  "name": "Rozhodnutí britského soudu nevydat Assange je logické, USA si za ně mohou samy",
  "perex": "Hlavní postava WikiLeaks byla z nejvyšších míst USA líčena po léta jako špión, zloděj a nepřítel státu. Byla též terčem očerňujících kampaní. Assange musí teď vyhrát ještě odvolací řízení. Účastnit se jej ale bude možná už na svobodě.",
  "text": "↗\nJulian Assange je stále v britském vězení, ačkoliv jeho trest za porušení podmínek kauce z roku 2012 vypršel již loni. Jeho právníci chtějí teď opět požádat o propuštění. Foto Kirsty Wigglesworth, flickr.com\nHned dvojí překvapení vzbudilo v pondělí rozhodnutí britského oblastního soudu nepřipustit extradici Juliana Assange do USA. Za prvé překvapil samotný verdikt — očekával se spíše opak. Spoluzakladatel a nejznámější představitel wistleblowerské platformy WikiLeaks tedy zůstává zatím v Británii. Za druhé ovšem překvapilo i zdůvodnění verdiktu. Rozhodnutí soudu totiž dle rozsudku neovlivnila ani tak podstata případu, jako spíše důvodná obava, že očekávané zacházení s Assangem v USA ohrozí jeho duševní zdraví — že ho dožene možná až k sebevraždě.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nNa první pohled se to může zdát poněkud přitažené za vlasy — může být namítnuto, že podobný protiextradiční argument vznese napříště kde kdo. Při detailnějším zkoumání jde však o logický krok. Americká strana viní Assange z celkem osmnácti porušení zákona, z nichž sedmnáct je de facto špionážní povahy. Proti jeho osobě se přitom vede z nejvyšších míst již řadu let kampaň vykreslující ho jako člověka poškozujícího americké zájmy, loutku Ruska, zloděje informací, sexuálního predátora i hrozbu pro americkou národní bezpečnost současně. Assangovy WikiLeaks jsou podle Trumpova exředitele CIA a aktuálně ministra zahraničí Mika Pompea „nepřátelskou výzvědnou službou“. A asi každý tuší, co čeká na podobně líčené špiony.\nZa co konkrétně chtějí USA Assange soudit\nBritský soud musel přihlédnout k tomu, jak se v USA zacházelo s Chelsea Manningovou, nejznámější whistleblowerkou spolupracující s Assangem. A měl k dispozici také podklady Assangovy obhajoby naznačující, že spolupracovníci amerických tajných služeb deptali Assange systematicky už při jeho pobytu na ekvádorské ambasádě v Londýně v letech 2012 až 2019 — mimojiné i soustavným a z části přiznaným monitorováním jeho veškeré činnosti přes soukromou bezpečnostní agenturu, kvůli němuž mluvil Assange v posledku už jen s právníky a jen na dámských toaletách.Započtou-li se navíc apely od lidskoprávních organizací, lékařské a psychologické posudky, které si nechala obhajoba vypracovat, i známé problémy amerického vězeňství obecně, lze rozhodnutí snadno pochopit.\nKomentář●Petr Jedlička\nPropuštění Maninngové je skvělá zpráva, zaslouží si je\nPro whistleblowing ve světě, pro perspektivu práce novinářů s tajnými dokumenty, žurnalistiku obecně i Assange samotného by bylo samozřejmě lepší, kdyby britský soud odůvodnil verdikt vlastní podstatou kauzy — třeba argumentem, že těžko očekávat spravedlivé posouzení v zemi, kde je obviněný už dopředu označován nejmocnějšími figurami za nepřítele, a to navzdory všem složitostem případu.Verdikt též neřeší dvě objektivně sporné klíčové otázky Assangova působení: zda je ve veřejném zájmu zveřejňovat opravdu kompletní znění všech poskytnutých tajných dokumentů, jak to praktikují WikiLeaks, nebo jestli je vhodnější citlivější — selektivnější — přístup,zda je správné zveřejňovat i ty dokumenty s důležitými informacemi pro veřejnost, u nichž je riziko, že byly účelově dodány skupinami, jež chtějící poškodit osoby či státy, kterých se materiály týkají — například lidmi kolem konkrétních politiků či tajnými službami.Jinak však aktuální soudní rozhodnutí těžko napadat. Představitelé amerického establishmentu dávají od roku 2010 veřejně na srozuměnou, že mají o Assangovi jasno a že neunikne pomstě USA. Jde-li někomu opravdu o spravedlnost, a má-li respektovat západní lidskoprávní standardy, nemůže tyto skutečnosti ignorovat. Pro Assange zatím nic nekončí. Ve věci možného vydání do USA ho nyní čeká odvolací proces. Stále též zůstává ve vězení, kde si po dubnu 2019 odpykával padesátitýdenní britský trest za porušení podmínek kauce z června 2012 — za svůj proslulý útěk na ekvádorskou ambasádu. Alespoň dílčí úspěch však pro něj pondělní rozhodnutí znamená. Jeho právníci chtějí v kontextu verdiktu podat ve středu další žádost o propuštění. Na boj u odvolacího soudu se tak bude Assange možná připravovat již na svobodě.\nMexický prezident Lopez Obrador nabídl v reakci na pondělní rozsudek Assangovi azyl. Zatím se jedná nicméně spíše o gesto. Na ranní tiskové konferenci (večerní našeho času) totiž AMLO uvedl, že pověřil ministra zahraničí, aby vyjednal s britským protějškem možnost Assangova propuštění a převozu na mexickou půdu -- což si obtížně představit, že se opravdu stane. Navíc Lopez Obrador prohlásil, že podmínkou azylu bude, že Assange nesmí zasahovat do vnitřních věcí jednotlivých států. Což nechme bez komentáře.",
  "datum": "Svět → Komentář4. ledna 2021 v 15.13"
},
{
  "url": "https://denikreferendum.cz/clanek/32148-prilis-v-prazdnote-proc-normalizace-nikdy-neskoncila",
  "name": "Příliš v prázdnotě: Proč normalizace nikdy neskončila",
  "perex": "Normalizaci lze v souladu s Václavem Havlem vnímat jako nepřirozenou cestu od společnosti k entropii. Porevoluční vývoj završený přidružením státu ke korporaci na ni bohužel jen navázal. Letité trauma vyléčí jen společná vůle být lepšími.",
  "text": "↗\nPřes čtyřicet let někdy krvavé a někdy mrtvolné vlády KSČ nás traumatizovalo. Následných více než třicet let nás svým děním retraumatizovalo. Foto FB EPP — European People's Party\nByl to rok 1975, kdy Václav Havel napsal Dopis Gustávu Husákovi, nepříliš dlouhý text zhuštěně a velmi výstižně popisující, v čem spočívá zvrácenost normalizace, a především jaké nepředvídatelné následky může do budoucna zanechat. Výhodou naší doby je, že uběhlo oněch 45 let a lze již hodnotit — a zdá se, že se trefil až příliš.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nHavel v něm chápe jednání lidstva jako antitezi k entropii, k jednomu ze zákonů vesmíru. Šedivé sedmdesátky v Československu však této skutečnosti zabraňují. Ze žití se stalo přežívání. Z autentického projevu umělce přehlídka banalit. Periodika úzce zaměřená na jistou oblast nesmí být vydávána. Běh života se omezí na kolotoč těch stejných oslav, těch stejných přehlídek, těch stejných událostí, které mezi sebou mají rozdíly — jednou je to průvod, jindy schůze, případně třeba volby — ale cíl jediný. Dokázat konsolidaci společnosti, jejíž přirozený rozvoj byl násilně přerušen okupací v srpnu 68.Místo barvité soudržnosti je to ale vykastrované a mechanické jednání lidí, kteří se stáhli do ulity péče jen o svůj domov, své chalupy, své záliby. Atomy společnosti mají zakázáno reagovat a vedení k předvídatelnosti společenského dění končí cestou k oné entropii.Líbí se mi přirovnání k entropii. Je totiž v hypotézách o konci vesmíru popsána u tzv. velkého mrazu. Vesmír jako homogenní polévka opuštěných částic, které jsou tak dostatečně rovnoměrně rozmístěny, že se na své nekonečné pouti nikdy nepotkají. A když se částice nepotkají, nemohou reagovat. Nemohou-li reagovat, nenastává žádný chemický děj, fyzikální jevy se v ničem nemohou manifestovat, nevzniká nic nového a nezaniká nic starého.Společenský děj je v tomto snad podobný. Míjející se jednotlivci jsou agregátem, nikoliv societou. Míjení — sociální bubliny, propasti mezi lidmi, rozdělení společnosti. Proč?Manažerská entropieZvolili jsme si manažera. Pěkně neschopného, zdá se. A po celou dobu svou zodpovědnost svaluje na jiné. Co se ale nezmiňuje, že zde nezáleží jen na schopnostech manažera.Stát nelze řídit jako firmu. Či lépe řečeno — stát bychom neměli řídit jako firmu. Je totiž správou věcí veřejných. Před ním jsme si rovni. Zprostředkovává interakci mezi členy společnosti. Přerozdělí, co společně vytváříme a budujeme. Stát jedná ve prospěch všech, tedy nutně ne ve prospěch jednotlivce jako solitéra, ale jednotlivce v kontextu.Pokud řídíte stát jako firmu, zbavujete se všeho, co přečnívá, a roubujete, co chybí — a to ne dle potřeb společnosti, ale dle ziskovosti firmy. Stát sice nemůže z podstaty vědět, co chce jednotlivec — do soukromého prostoru jedince proto nemá, pokud možno, zasahovat. Soukromé ale končí tam, kde začíná veřejné. Nesmíme je zaměňovat, dělat z nich jedno a to samé. Protože všichni jsme součástí obojího. Nutně na nás tudíž doléhá z principu rozhodování o někom, protože jindy bude, konstrukčně stejně, o nás. A to v pozitivním i negativním slova smyslu. Jednoduše — svoboda jednotlivce končí tam, kde začíná svoboda druhého.Tento zájem o ekvilibrium mezi soukromým a veřejným ale manažerský stát shazuje ze stolu. Stejně jako to učinil normalizační režim KSČ v čele s Gustávem Husákem. Stát nedohlíží na stabilitu na základě spravedlnosti a soudržnosti, ale na základě zásluhovosti a poslušnosti, možná lépe řečeno zásluhovosti a úslužnosti.Ulita pragmatismuKdyž stát rezignuje na svou společenskou funkci, zůstává spíše ta byrokratická. Bez ideji veřejného se stává snadno nástrojem vlastního prospěchu. Politika už není politikou, ale politikařením.Domnívám se, že osud načrtnutý Havlem v onom dopise, se skutečně naplnil. Nejde tedy pouze o státní násilí, páchané na těle národa komunisty. U něj se nelze v reflexi bývalého režimu zastavit, a proto jsem kritikem upachtěné a plačtivé debaty o něm. Trauma je nutné odžít, nikoliv zaházet patetickou pietou. Nikoliv přebít prázdnými frázemi o  „svobodě“ a „demokracii“. A nestačí ani apel na osobní zodpovědnost a vůli.Naše společenské hnití je projevem nezdravého znovuprožívání uštědřeného zranění. Na nové výzvy neumíme reagovat, protože se jich bojíme. Raději palčivá minulost než světlá naděje na budoucnost. Rány nezanechá jen přímé násilí, ale i násilí psychické, a také deprivace psychosociálních potřeb. Autoritářskou cestou Polska a Maďarska jsme se — aspoň zatím — nevydali. Normalizačně autoritářský duch v nás však přetrvává.Naděje na vyslyšení zpětné vazby občanů byla zajeta hluboko do bláta nejen pásy tanků. Vše, „čo malo odpadnúť“, jak naznačil měsíc po invazi vojsk Varšavské smlouvy Gustáv Husák, bylo odstraněno. ČSSR se propadla do Havlem popsaného bezčasí, šedi a pozvolné entropie.A příkladem zdaleka není jen stálá, byť pozvolna klesající podpora KSČM. Ta je absolutním i absurdním skanzenem ve svém jednání i v záseku u stalinismu. Normalizačního ducha totiž najdeme napříč celým spektrem. Proč by jinak konzervativec Stanislav Balík mluvil na jedné z přednášek na Letní škole Občanského institutu o Rekonstrukci státu coby o špatném moralizování? Není to snad občanská kontrola státu, veřejné hlídané veřejností? Proč by část české pravice tíhla k Orbánovi? Právu a spravedlnosti? Proč by pak uspěla protiuprchlická rétorika a latentní rasismus, a to u vládních stran až po SPD a Trikolóru?Bojíme se cizího. Ve strachu nedokážeme komplexně uvažovat. Konstruktivně diskutovat. Argumenty se nedávkují po lžičkách, ale lopatou bagru. Vztah k sobě prostřednictvím společnosti, její identity, zůstal v úzkostné křeči, pro kterou odmítáme opustit staré návyky a postoje. Narušitel není ničím jiným než nepřítelem zvenčí. A kdo jej obhajuje z našich řad — ten je nepřítelem vnitřním.Hlasem doby tak zůstal především hlas čistého pragmatismu. Převlékání kabátů po sametové revoluci, prudký obrat ke kapitalismu a argument trhem všude, a taktéž tam, kde zbývaly poslední nitky mezi státem a občanem — privatizace, ideové i praktické zavržení sociálního státu. Není proto překvapivé, proč se KSČM spřáhne klidně s Babišem, kapitalistou non plus ultra. A není překvapivé, že nám mnohým přijde zcela v pořádku si třeba něco odnést z pracoviště — přestože programově a někdy i navenek věříme v soukromé vlastnictví.Myslím, že skepse vůči státnímu i jinému řízení svrchu si dobře rozumí s prožitou zkušeností. Víme, co stát dokáže, když je totalitní. Lehkou heuristickou zkratkou se pak dostanete k tomu, že stát nám nikdy nemá do ničeho mluvit a že se máme každý postarat jen a jen o sebe. Korunu tomu dává navazující distanc od komplexní transformace. Protože to je myšlenkovou, kognitivní podstatou konzervatismu — averze vůči změně. A to bez ohledu na jeho pravicovost, resp. levicovost.Od společnosti sterilníNemohu zpochybnit, že jsme se posunuli, že se náš stát vyvíjí, lidé mění, postoje prožívají jistou obrodu. Vlivná část českých občanů ovšem odmítá pokračovat jinudy. Snad ani nezná budoucnost — kam tenhle stát, společnost směřují a kde budeme třeba za pět, deset let? Jak můžeme vyhlížet další roky svého života ve společnosti — bez společnosti jako funkčního systému?! Jaký následující vývoj státu při odmítání státu?Stát se v rámci normalizace proměnil z veřejného na tlak jedné skupiny proti druhé, stát proti občanům, nikoliv stát pro občany nebo stát občanů. R. Reagan frází: „Dobrý den, přicházím jménem státu a jsem zde, abych Vám pomohl,“ naznačoval, co nejhoršího můžeme od někoho, kdo se nám ocitnul před prahem, slyšet. Neoliberální filozofie odmítání státu jako významného hráče paradoxně skvěle zapadla do konzervativního smýšlení naší společnosti.Proč pak tedy nechtít, co chtěl dostatečný počet lidí, technokracii a slibotechnu „budelípismu“? Manažerský stát. Firmu na byrokracii.Pro krok vpřed však nutně musíme pohnout ne jednotlivcem, jeho svědomím, ne jeho smýšlením — ale společností. Je naprosto zjevné z důkazů o vysoké míře exekucí, o pracující chudobě, malém množství dostupného bydlení, z projevů zastaralosti státní správy — že zjevně máme systémově zakořeněný problém. Celek je více nežli sumou částí. A celek tedy nemůže prospívat z jednotlivostí, pakliže ty nerovně dopadají či jsou nerovně zužitkovány. Skromné, individualistické jistoty vykoupené trapnými deklamacemi o budování socialismu skutečně v mnoha aspektech zmizely.Tím spíše nám nebude významně a široce záležet na něčem více, než je vlastní kamrlík a vlastní teřich. Nač pracovat na společné věci férově, dle arbitrárních pravidel, když v prostředí udavačů a spolupracovníků StB se hraje na známosti, a tím i na korupci? Proč humanitní vědy? Proč by neměly stačit brakové filmy, unylá hudba? Nové není výzva, ne cíl kritiky — nýbrž ohrožení.Stačí vzpomenout na všechny hysterie kolem omezování automobilismu, na ozelenění ekonomiky, na úděs z „cykloterorismu“, „klimaalarmismu“ a „neomarxismu“. Ti údajně racionální a svobodomyslní jsou schopni jimi nenáviděnou levici hanlivě uštvat v mnohé diskusi či článku, náhle zahodí veškeré zábrany a postoje k lidské svobodě projevu. Ta se totiž brání především tehdy, kdy nemohu sobecky jednat proti druhým.Nebo třeba ti, kteří údajně rozumí ekonomii, pečují o udržitelnost financí a staví se „rozhazovačným socialistům“, najednou zruinují vyhlídky na udržitelný státní rozpočet, protože si mohou odškrtnout jeden bod ze svého programu.Ideje se pod záminkou „anti-ideologičnosti“ zahazují a mnohé se posuzuje meritem výkonnosti hospodářství a obsahem státní kasy — což nikdy plně nevystihne spokojenost a funkčnost společnosti.Neodroste — rosťme!Přes čtyřicet let někdy krvavé a někdy mrtvolné vlády KSČ nás traumatizovalo. Následných více než třicet let nás svým děním retraumatizovalo. A v dobách koronavirové pandemie je to možná manifestováno v oblibě konspiračních teorií, odmítáním jakýchkoliv omezení, zaslepeným voláním: „Nechte nás konečně volně dýchat!“.  V reakci na směšná a podivná rozhodnutí vlády se obnovuje vědění, že od pánů „tam nahoře“ nelze čekat nic dobrého.V traumatizované zemi nepomůže volný trh. Nepomůže radikální návrat k socialismu, byť demokratickému. Na trauma nejsou instantní a snadná řešení a není řešením ani hodit na „ukvičené“ nostalgiky po „komouších“ deku, aby vás neobtěžovali, když ještě navíc „volí blbě“.Trauma se musí léčit. A není nutné se v něm donekonečna rochnit, když už k němu došlo. Je naprosto nevyhnutelné z traumatu najít cestu ven růstem k lepšímu, pakliže lepšího chceme dosáhnout. Že nám bude líp, to totiž nezajistí žádný technokrat, žádné vzývání modly neoliberální či anarchokapitalistické — a už vůbec ne hamižná hlava koncernu.\nBezpochyby zajímavý pokus udělat rovnítko mezi érou husákovské normalizace a érou - jak to nazvat - polistopadové postnormalizace?Některé paralely vytvářené autorem působí přece jenom poněkud uměle či chtěně; ale jeho základní myšlenka má bezpochyby své oprávnění, totiž že posttotalitní společnost je nakonec stejně tak bezduchá jako ta totalitní. Ano, mělo by se něco dělat; jenže my pořád nevíme co. A především - nevíme s kým. Těch kdo by si přáli zásadní změnu je stále ještě jenom nepatrná menšina.Brání snad uskutečnění té zásadní změny marginální skutečnost, že si ji přeje jenom nepatrná menšina? ;-) ;-)A co na to občanská společnost? ;-)Občanská společnost je neustálý živý proces, ve kterém se výchozí menšina stává konečnou většinou.Jak kdy, pane Poláčku. To záleží na marketingové komunikaci a PR.",
  "datum": "Domov → Esej5. ledna 2021 v 16.34"
},
{
  "url": "https://denikreferendum.cz/clanek/32150-do-vysledku-voleb-se-promitne-i-nalada-v-krajich",
  "name": "Do výsledků voleb se promítne i nálada v krajích",
  "perex": "Nadcházející parlamentní volby nejspíš odrazí to, co se prohlubuje už od voleb do krajských zastupitelstev — vláda regiony neúměrně zatěžuje, a ty se proto neobvykle emancipují. Podpora centra proto ze strany krajů a měst nebude samozřejmá.",
  "text": "↗\nNormální je, když města a kraje představují kořeny stran s parlamentními ambicemi a když občané odvíjejí svoje hlasování od zkušeností s politiky ve své bezprostřední blízkosti. Marketingové kampaně toho zmohou hodně, ale vždy a všude stoprocentní zárukou nejsou. Rozložení sil a atmosféra v regionech tak může v kombinaci s epidemickou a ekonomickou situací přivodit nejednu volební komplikaci. Foto FB Andrej Babiš\nJsme malou zemí a o spojité nádoby zde není nouze. Celostátní politická rozhodnutí ovlivňují život v regionech a tamní poměry se pak mohou odrazit i na mocenské konstelaci v centru. Dvojnásob bychom na to měli pamatovat v roce, kdy se vypravíme vybírat čerstvé poslance.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nLoni na podzim jsme si zvolili krajské zastupitele. Na hlasy bylo nejúspěšnější hnutí ANO, ovšem na mnoha místech zbylé strany usoudily, že se jim bude lépe region spravovat bez babišovců. Někde měli špatnou pověst, někde jim nešlo vyjednávání, někde doplatili na kontroverzního šéfa, jenž je se svojí útočnou rétorikou hotovým odpuzovačem partnerů.Nejvíce hejtmany disponují Starostové a nezávislí (4), jsou i v devíti koalicích. Následuje ODS (4 hejtmani a participace na 13 koalicích, je tedy ve vedení všech krajů), ANO (3-3), KDU-ČSL (1-8), ČSSD (1-5), piráti (0-9, ti mají aspoň pražského primátora) a TOP 09 (0-7). Na jedné straně z toho lze odvozovat koaliční potenciál konkrétních formací. Na straně druhé se i v krajích potvrdilo, že košile je bližší než kabát. Na Zlínsku se STAN rozkmotřil s piráty, na Karlovarsku zase ODS dlouho — a při jejím paběrkování též absurdně — podmiňovala vstup do koalice se STAN a spol. ziskem hejtmanského postu.Nastal ale i zajímavější úkaz: v krajích, městech a obcích se vládě rodí oponenti bez ohledu na to, kdo v nich sedí u kormidla. Přispívá k tomu časté přehazování odpovědnosti z centrální úrovně na kraje, stejně jako špatná informovanost zástupců krajských a obecních samospráv. Ukázkový příklad skýtá příprava očkování proti covidu. Kraje jsou nespokojené, že se s nimi vláda málo baví, nemají důvěru v její plány a leckde si raději chystají vlastní vakcinační strategie.Velmi těžká rána se na ně snesla už v důsledku řešení hospodářských dopadů koronavirové infekce, kdy jim kabinet přiškrtil finanční kohoutky. Další pak souvisí s přijatým daňovým balíčkem, který tropí neplechu v rozpočtových příjmech. Slýcháme sice, jak je nutné se z krize proinvestovat, leč právě na investice už toho krajům a obcím příliš nezbývá. Lidé v nich mohou přijít o nové školky, hřiště, hezčí náměstí, lepší infrastrukturu, šetřit se bude na sociálních službách, MHD i kultuře. Smutným počtením je nejeden aktuálně schválený lokální rozpočet.Takže až se otřepeme z covidového nadělení a budeme si myslet, jak se cvrkot vrátí do starých kolejí, dopadne na nás škudlení a zhoršující se životní úroveň. Jako by nestačil hrozící úbytek živností a pracovních míst.Proto si třeba sněmovní zářezy ANO a ODS našly výrazné kritiky i v těchto samotných partajích. Periferie se staví proti centru na bázi zastupitelských sborů i politických stran. Budou se moct ústřední lídři absolutně spolehnout na členskou základnu v nižších patrech? A jak se lokální praxe promítne do skládání koalic před volbami i po nich?Normální je, když města a kraje představují kořeny stran s parlamentními ambicemi a když občané odvíjejí svoje hlasování od zkušeností s politiky ve své bezprostřední blízkosti. Marketingové kampaně toho zmohou hodně, ale vždy a všude stoprocentní zárukou nejsou. Rozložení sil a atmosféra v regionech tak může v kombinaci s epidemickou a ekonomickou situací přivodit nejednu volební komplikaci.",
  "datum": "Domov → Sloupek6. ledna 2021 v 10.25"
},
{
  "url": "https://denikreferendum.cz/clanek/32143-zdravotnictvi-hleda-prchala-nekdo-z-holdingu-by-to-mel-dostat-za-trest",
  "name": "Zdravotnictví hledá „prchala“? Někdo z holdingu by to měl dostat za trest",
  "perex": "Hledá se šéf komunikace strategie boje s covidem. Ministerstvo zdravotnictví varuje: bude to sice strašná práce, ale zato špatně placená…",
  "text": "↗\nŠkoda, že se při stanovování odměny pro schopného odborníka v oboru komunikace ministerstvo zdravotnictví neinspirovalo u faktur, které vyplácí pan premiér svému proslulému týmu. Foto Hnutí ANO\nKomunikační strategii pro covid-19 má nově chystat ředitel či ředitelka odboru komunikace Ministerstva zdravotnictví. Resort při hledání nového klíčového PRisty vsadil na portál Jobs.cz. A vedoucímu komunikace nabízí odměnu v 13. platové třídě. \nKomentátor Petr Bittner dokáže nahlodat přesvědčení i těch nejpřesvědčenějších. Podpořte jeho práci!\n♥︎ Daruji\n×\nV Praze 13. platová třída — něco přes dvacet tisíc čistého — nebezpečně atakuje hranici příjmové chudoby. I při prémiích se ocitáme pod hodnotou minimální důstojné mzdy, jak byla vypočítána pro loňský rok.\nZpráva●Jan Gruber\nMinimální důstojná mzda přesahuje dvaatřicet tisíc. Většina lidí na ni nedosáhne\nNa jednu stranu se můžeme vládě posmívat — jaké kompetence bude v oboru PR asi vykazovat člověk, který přijme tak nedůstojně ohodnocenou pozici? Na druhé straně tu ovšem narážíme na problém nízkých platů ve veřejné sféře obecně. Čelíme důsledkům dlouhodobé systematické kampaně proti státním zaměstnancům. Vznikla atmosféra, ve které si nikdo nedovolí otázku platů státních zaměstnanců nastolit.Špatně zaplacení zaměstnanci jsou buďto ti méně kompetentní, neboť ty schopnější v oboru přeplatí soukromá sféra, anebo jsou přinejmenším vytíženější a vyhořelejší, což jsou průvodní jevy pracující chudoby. Tím ovšem padáme do začarovaného kruhu: kritici státních zaměstnanců tlačí na snižování stavů, snižování prostředků a potažmo i zmrazování platů, čímž snižují kvalitu státní správy, jejíž čím dál slabší výstupy se stávají záminkou pro tlak na další škrty. V klíčové situaci, kdy bude potřeba s veřejností vykomunikovat potřebu očkování a dalších protipandemických opatření, tak vláda angažuje člověka s platem v podstatě juniorním. Přitom se jedná o pozici, která opravdu není žádnou prací snů.Můžete předpokládat, že budete muset vysvětlovat kroky vlády, jimž patrně nerozumí ani ona sama. Budete muset odpovídat na otázky, proč kolabují nemocnice. Proč není žádná srozumitelná očkovací strategie, takže si takový Středočeský kraj — jeden z celků veřejné správy, jež po loňských krajských volbách získaly kompetentní vedení —, svépomocí přeložil německou metodiku a hodlá postupovat podle ní. Budete muset odpovídat na otázku, kdo ponese — a jakou — odpovědnost za všechny zbytečně zmařené životy…Za dvacet tisíc? Na vedlejšák při studiu to možná není úplně zlé. Je jenom škoda, že se při stanovování odměny pro schopného odborníka v oboru komunikace ministerstvo zdravotnictví neinspirovalo u faktur, které vyplácí pan premiér svému proslulému týmu. Koneckonců, taky mohli Andreje poprosit, jestli by těžce zkoušenému resortu jednoho ze své stáje nezapůjčil… Že by nikdo nechtěl? Věříme…Komu tedy práci svěřit? Jermanové, Prymulovi, Havlíčkovi, Pleslovi či Lékóvi, nebo snad Hančovi? Anebo Geussovi či dokonce Brabcovi? Ostatně při stanovených podmínkách se jako nejslibnější jeví dát ji někomu v holdingu za trest.",
  "datum": "Domov → Sloupek4. ledna 2021 v 16.29"
},
{
  "url": "https://denikreferendum.cz/clanek/32149-americti-demokrate-sahaji-po-senatni-vetsine",
  "name": "Američtí demokraté sahají po senátní většině",
  "perex": "Průběžné výsledky dodatkových voleb v Georgii naznačují, že demokraté získají obě senátorská křesla, o něž se v tradičně republikánském státě bojuje. Pokud skutečně zvítězí, bude se vládnout prezidentu Bidenovi daleko volněji.",
  "text": "↗\nHlavní georgijští zájemci o senátorské posty v grafice TLDR. Zleva nahoře: Raphael Warnock a Kelly Loefflerová, dole Jon Ossoff a David Perdue. Repro DR\nNominanti Demokratické strany USA vyhrají s velkou pravděpodobností oboje dodatkové senátní volby v státě Georgia, a tím i těsnou většinu pro demokraty ve federálním Senátu. Ukazují to dosavadní trendy při sčítání hlasů. Afroamerický kazatel Raphael Warnock měl už ve středu ráno středoevropského času rozhodný náskok nad svou soupeřkou, dosavadní republikánskou senátorkou Kelly Loefflerovou. Agentura AP a další média ho již prohlásily za vítěze. Další demokratický kandidát Jon Ossoff měl podobný počet hlasů jako druhý republikánský senátor David Perdue. V ranních hodinách ale zbývalo sečíst převážně obvody, ve kterých Ossoff dle průzkumů vedl.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nPokud by Warnock i Ossoff skutečně zvítězili, posunul by se poměr sil v novém Senátu na 50 : 50. Podle americké ústavy má při takovémto patu rozhodný hlas viceprezident, resp. viceprezidentka USA. Tou se po 20. lednu stane demokratka Kamala Harrisová.„Ještě nemáme definitivní výsledek […] ale jde o velkou věc. Georgia je jižanský, a tedy tradičně republikánský stát. Jde tu i o jasný vzkaz ohledně vnímání Donalda Trumpa, který se v georgijské kampani hodně angažoval,“ hlásil do středečního vysílání BBC Anthony Zurcher, analytik a reportér stanice zaměřený na USA.\nPost senátora v USA a proč se v Georgii rozhoduje až nyní\nOba dosavadní senátoři z Georgie patří ke skupině republikánů, která se staví za Trumpův narativ o ukradených volbách. Donald Trump sám přitom již v pondělním tweetu naznačil, že čeká v Georgii další falšování. Vzhledem k těsnému výsledku i důležitosti volby je pravděpodobné, že budou republikáni i tentokrát trvat na přepočtu hlasů.\n↗\nPrezident Trump již v pondělí naznačoval, že volby v Georgii prohlásí opět za zfalšované. Repro DR\nPřípadný zisk senátní většiny by umožnil demokratům — resp. prezidentu Bidenovi — vládnout s volnějšíma rukama. Senát v USA schvaluje prezidentovi například nominace ministrů, mezinárodní smlouvy či rozpočet, z něhož se kryjí výdaje jeho politiky.Další podrobnosti připravujeme.\nA již sčítači potvrdili i vítězství Johna Ossofa. Demokraté tak Senát skutečně získají",
  "datum": "Svět → Zpráva6. ledna 2021 v 10.13"
},
{
  "url": "https://denikreferendum.cz/clanek/32145-vodik-chytra-finta-fosilniho-prumyslu-jak-podporit-zemni-plyn",
  "name": "Vodík: chytrá finta fosilního průmyslu jak podpořit zemní plyn",
  "perex": "V Evropské unii se v posledním roce ve velkém začalo diskutovat o rozvoji vodíkové infrastruktury. Podle analýz na jeho rozvoj nejvíce tlačí fosilní korporace, které skrze něj chtějí zajistit financování pro plynové projekty.",
  "text": "↗\nAnalýzy Corporate Europe Observatory a Greenpeace ukazují, že fosilní firmy masivně tlačí na rozvoj vodíku právě proto, že v něm vidí potenciál jak získat peníze pro stavbu plynové infrastruktury. Realita významnému rozvoji vodíku nenahrává. Takzvaný zelený vodík, který jako jediný vzniká pomocí obnovitelných zdrojů, je v současnosti oproti veškerým alternativám neefektivní, příliš drahý a podle analýz nebude zřejmě ve velkém dostupný ani v roce 2050. Foto FB EU Science Hub — Joint Research Centre\nNa začátku roku 2020 byste slovo vodík nenašli prakticky v žádném názvu pracovního programu Evropské komise. Během roku se však vodík stal jedním z hlavních témat evropské strategie zelené transformace. Pro mnohé se jedná o nadějné palivo schopné přispět k rychlejšímu snížení emisí skleníkových plynů, které pohánějí současnou klimatickou krizi. Analytici však upozorňují, že celou vodíkovou debatu ovládají fosilní korporace, které jej chtějí pokoutně využít k zajištění stavby plynové infrastruktury a odbytu plynu.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nAčkoliv na začátku loňského roku vodík nebyl v evropské energetické debatě důležitým tématem, už v červnu Evropská komise zveřejnila Evropskou vodíkovou strategii a představila novou Alianci pro čistý vodík. V rámci evropských energetických investic se během roku jako jedny z prioritních staly investice do takzvané budoucí páteřní vodíkové sítě.Na prosincovém jednání Rady Evropské unie se pak ministři členských zemí shodli na miliardových investicích do vodíkové infrastruktury. Evropská komise propaguje vodík jako důležité palivo, které může v budoucnu nahradit fosilní paliva v energetice i dopravě. V současnosti se globálně využívá přibližně sedmdesát milionů tun vodíku ročně, a to zejména při rafinaci ropy a v chemickém průmyslu.Jako palivo v dopravě či energetice se zatím skoro nevyužívá. Hlavním pozitivem vodíku je, že při jeho spalování nevznikají žádné emise CO2. Nicméně v současnosti až šestadevadesát procent veškerého vodíku vzniká chemickou interakcí, při které hrají fosilní paliva, nejčastěji fosilní plyn, klíčovou úlohu.\nŠedý, modrý, tyrkysový a zelený vodík\nZatím neefektivní zdrojRealita přitom významnému rozvoji vodíku nenahrává. Takzvaný zelený vodík, který jako jediný vzniká pomocí obnovitelných zdrojů, je v současnosti oproti veškerým alternativám neefektivní, příliš drahý a podle analýz nebude zřejmě ve velkém dostupný ani v roce 2050. Pokud bychom chtěli vytápět domovy pomocí zeleného vodíku, potřebovali bychom pětkrát více větrných a solárních zdrojů, než kolik jich je zapotřebí k přímému vytápění tepelnými čerpadly napájenými energií ze slunce či větru. K podobnému počtu dojdeme při porovnání elektrických a vodíkových vozidel. Úspěšnost dalších typů vodíku závisí na technologii zachytávání a ukládání uhlíku (carbon capture storage), která je ale zatím v nedohlednu.Právě proto rychlost, s jakou Evropská unie představuje své plány o miliardových investicích do vodíku, mnohé analytiky zaskočila a vzbudila vážné obavy. Několik nedávno zveřejněných analýz totiž ukazuje, že skrze vodík chtějí fosilní firmy dosáhnout na investice potřebné pro masivní rozvoj plynové infrastruktury. Jinými slovy, vodík se má stát fintou fosilního průmyslu, jak zajistit své zisky i při rostoucím tlaku na ochranu klimatu.Čistý vodík nebo fosilní plyn?Vodíková strategie počítá se zvýšením produkce obnovitelného vodíku na jeden milión tun v roce 2024 a deset milionů tun v roce 2030. Vodíková infrastruktura nově spadá i do projektů společného zájmu v rámci strategie pro financování trans-evropské energetické infrastruktury, která kryje mezinárodní infrastrukturní projekty a její nová podoba o něco málo ztíží investice do plynové infrastruktury. Na rozvoj vodíkové infrastruktury bude možné čerpat z fondu spravedlivé transformace, Evropského plánu obnovy či kohezních fondů.Ekologické organizace jako Přátelé Země přitom kritizují, že z celé strategie není jasné, co Evropská komise označuje za obnovitelný vodík. Ačkoliv na většině míst dává najevo, že chce podporovat hlavně zelený vodík, neuvádí to jako nutnou podmínku a nezavrhuje ani podporu pro vodík závislý na fosilních palivech. Navíc podporuje využívání vodíku i v sektorech, kde jsou dostupnější levnější a efektivnější alternativy, jako v případě vytápění budov.Skepsi ekologů prohlubuje i již jednou zmiňovaná Aliance pro čistý vodík, která má být jedním z hlavních nástrojů rozvoje celé vodíkové infrastruktury. V celé alianci totiž nad zástupci veřejnosti výrazně dominují ředitelé fosilních (i jiných) korporací, jako jsou Shell, EDF, Deimler, Vattenfall nebo SNAM. Zajímavostí pro kontext České republiky je, že mezi třemi lidmi zastupujícími členské státy najdeme i náměstkyni českého ministerstva průmyslu a obchodu Silvanu Jirotkovou.Analýzy Corporate Europe Observatory a Greenpeace přitom ukazují, že fosilní firmy masivně tlačí na rozvoj vodíku právě proto, že v něm vidí potenciál jak získat peníze pro stavbu plynové infrastruktury. Popisují například vznik nové lobbistické skupiny jménem The Hydrogen Council, která vznikla v roce 2017 na pravidelné schůzce šéfů velkých fosilních korporací ve švýcarském Davosu.Za velkou podporou vodíku ze strany fosilního průmyslu lze podle těchto organizací vidět snahu o využití technologie ve vlastní prospěch. Jelikož sílí tlak na to, aby Evropská unie přestala z veřejných peněz dotovat všechna fosilní paliva, vidí v rozvoji vodíku příležitost, jak oklikou získat veřejné peníze, a to zejména na rozvoj fosilního plynu. Jak již bylo řečeno, většina vodíku v současnosti vzniká chemickými procesy za využití plynu. Navíc infrastrukturu plynovodů a plynových terminálů lze poměrně jednoduše přebudovat na skladování a přesun vodíku, či případně využívat souběžně. Proto zástupci fosilních korporací mluví o čistém vodíku, ve skutečnosti vytvořeném z fosilního plynu, a obhajují investice do plynové infrastruktury, které se v jejich interpretaci mají stát páteří budoucí vodíkové infrastruktury.„Zažíváme nový úsvit pro rozvoj plynu v Evropě. Toto bude důležitý krok pro plynový sektor, který vedeme kupředu,“ rozplýval se nad vodíkovou strategií James Watson, generální tajemník plynařské společnosti Eurogas.Tuto interpretaci potvrzuje i fakt, že lobbistické skupiny vytvořené fosilními firmami na podporu vodíku, jako jsou například Hydrogen Europe, utratily jen v loňském roce přes osmapadesát milionů euro (přibližně jeden a půl miliardy korun) za snahu ovlivnit rozhodování institucí Evropské unie. Organizace Corporate Europe Observatory, Food and Water Action Europe a Re:Common pak dokládají, že snaha fosilního byznysu donutit evropské politiky co nejrychleji a co nejvíce investovat do vodíku je mnohem širší.I podle organizace SolarPower Europe zastupující firmy produkující a obchodující se sluneční energií nastavuje Evropská komise pravidla pro rozvoj vodíku tak, aby nechala zadní vrátka pro rozvoj plynu. Zelený vodík ano, ale jen jako doplněk transformaceNejasný je postoj Evropské komise, respektive eurokomisaře pro Zelenou dohodu Franse Timmermanse. Ten vodík (a v mnoha případech i plyn) začal v posledním roce hodně hlasitě podporovat coby palivo vhodné k uskutečnění zelené transformace a slíbil, že je odhodlaný se o úspěch jeho rozvoje postarat. V několika vystoupeních před novináři zároveň řekl, že podporuje jen zelený vodík a je podle něj nutné zjistit, jestli již současná plynová infrastruktura pro rozvoj vodíku nestačí.Nejasnosti v postoji komise si všímají i europoslanci za Zelené. „Plynová lobby má masivní vliv na podobu evropské politiky v oblasti vodíku. Zatímco komise veřejně říká, že za čistý vodík považuje pouze ten vyrobený z obnovitelných zdrojů, stále umožňuje investice do toho závislého na fosilních palivech,“ řekl před časem Euractivu zelený europoslanec Michael Bloss.Ekologové zároveň mají obavy z toho, že Timmermans snahám fosilních firem nečelí dostatečně. Přitom rozvoj zeleného vodíku, jako případný drobný doplněk energetické transformace třeba v podobě sezónní akumulace, ekologové neodmítají. Upozorňují však na jeho omezené možnosti a ve většině sektorů také na předražení a neefektivitu oproti jiným řešením.„Timmermans jen potvrdil, že je ochoten dát peníze na rozvoj plynovodů pod záminkou údajné podpory čistého vodíku. Bez garance, že evropské peníze nepůjdou na podporu vodíku vyráběného z fosilních paliv, je celá vodíková iniciativa ve skutečnosti jen plynovým průmyslem oděným v beránčím rouše,“ uzavřela pro Euractiv Tara Connoly z Evropských Přátel Země.",
  "datum": "Svět → Analýza5. ledna 2021 v 11.48"
},
{
  "url": "https://denikreferendum.cz/clanek/32144-ceske-osobnosti-roku-2020",
  "name": "České osobnosti roku 2020",
  "perex": "V devátém vydání přehlídky Deníku Referendum vyhlašujeme osobností roku profesora Marka Petřivalského. Společnost mu tvoří Zuzana Klusová, Nora Fridrichová, Václav Láska, Petra Pecková a Jiří Malík.",
  "text": "↗\nBez Marka Petřivalského bychom dnes o otravě Bečvy nejspíš nevěděli vůbec nic. Foto Arnika\nPo Martinu Markovi, Ivance Maripose Čonkové, Vítu Rakušanovi, dobrovolnících pomáhajících uprchlíkům na pražském hlavním nádraží, Petru Pithartovi, Lucii Myslíkové, Petru Fischerovi a Petru Doubravském, vyhlašujeme v devátém vydání přehlídky Deníku Referendum osobností roku pro rok 2020 profesora Marka Petřivalského. Jako každý rok se v redakčním výběru odráží náš pohled na svět: do přehlídky zařazujeme osobnosti, které se podle nás v uplynulém roce nejvíce podílely na tom, aby české země byly co nejpříznivějším místem k životu.\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nAle jaký to byl rok, že? Po třech desetiletích plouživého vývoje světa i českých zemí, který měl sice své peripetie, ale v zásadě směřoval lineárně od desíti k pěti, najednou propukla akutní celosvětová krize, která ač je primárně zdravotní povahy, obnáší potenciál proměnit svět od základu. První poučení z loňského roku: veškeré dlouhodobé prognózy mají daleko větší smysl jako výpověď o době, v níž vznikají, než jako nástroj k poznání budoucnosti. Má-li současná krize potenciál změnit nakonec prakticky vše, je tomu tak ovšem proto, že stávající uspořádání světa, globalizovaný kapitalismus, samo o sobě už není udržitelné. Příznaky toho se množily dlouhodobě; v zásadě celé směřování světa od konce studené války bylo principiálně chybné: prohlubovaly se sociální rozdíly uvnitř jednotlivých zemí i mezi nimi, navzdory mnoha květnatým řečem dramaticky narůstalo plenění přírody, až na pár vzácných výjimek se prakticky všude snižovala kvalita demokracie, což úzce souvisí se zanedbáváním jejích sociálních a kulturních předpokladů.České země byly oněch globálních trendů pokřiveným zrcadlem. Odrážely se v něm mnohdy umocněné v karikaturu — stačí se podívat na Pražský hrad a do Strakovy akademie. A v loňském roce zmatené putování české společnosti jednadvacátým stoletím prozatím vyvrcholilo. Ne vše bylo zlé. Ukázalo se, že naše společnost je pořád schopna vzájemnosti, solidarity, svépomoci a vzepětí, charakteristických pro zakladatelskou ideu Československa. To se projevilo, když se během jara rozmohla vlna šití roušek a všemožného dobrovolnického pomáhání potřebným. Ukázalo se, že tu stále působí dost špičkových talentů, lidí schopných pronikat včas a bystře k podstatě věci, improvizovat, tvořit. Bohužel nabídka srdcí na dlani zůstala z velké části nevyužita, protože pandemie koronaviru nás zastihla s vůbec nejhorším premiérem v třicetiletých dějinách České republiky a s vládou, která je jako celek patrně ještě horší než kalamitní kabinet Petra Nečase. A tak některé prvky z jara, které mohly být předpokladem zvládnout další vlny pandemie jen s nejnutnějšími ztrátami, zůstaly promarněny. Od podzimu tu umírají tisíce lidí, kteří při lepší organizační práci vlády mohli žít, kapacity zdravotnictví visí na vlásku, národní hospodářství dostává strašnou ránu, jejíž plný rozměr se vyjeví až během následujících let. Během nich na nás přitom ostatní krize, již dávno zde přítomné, jen odbývané a bagatelizované, udeří se stupňující se silou: zejména krize planetárního ekosystému, krize sociální a krize demokracie. Příznivá lekce z pandemie tkví ale v tom, že nyní už si najednou umíme představit rázné zásahy do každodenního provozu. A také si všimněme, jak je za pandemie najednou každý socialistou: nikdo nechce organizaci reakcí na epidemie jako celek privatizovat — o tom, že různí příživníci krouží jako vždy kolem, není sporu.  Do našeho výběru se tak jako každý rok samozřejmě promítají události uplynulého roku, ale současně jím prostupuje právě i vědomí mnohem hlubších krizí, do nichž ta akutní epidemická vloni vstoupila, a to až po obecný děs z jarního sucha. Odtud začneme. 6. Jiří Malík\n↗\nJiří Malík je člověk, který nerozumí slovům „nelze“, „nemožné“, „nerealizovatelné“. Jeho cílevědomost by se mohla vystavovat v Kuksu. Foto FB Jiří Malík\nAč se v našich redakčních výběrech z velké většiny ocitají lidé, s nimiž se osobně v redakci neznáme, anebo přinejmenším ne blízce, v daném případě se jedná o výjimku. S Jiřím Malíkem mne pojí silné přátelství z let, kdy jsme spolu tvořili součást Rady Hnutí Duha v jejím bohatýrském období v 90. letech minulého století. Právě proto jsme si ostatně pohrávali s myšlenkou, že bychom do osobnosti roku zahrnuli namísto něj jelena, který v jižních Čechách odzbrojil myslivce a úspěšně pláchl s jeho puškou v paroží. Jsme si jisti, že Jiří Malík by byl všemi deseti pro, už proto, abychom tu mohli citovat roztomilé naříkání nimrodů z mysliveckých fór.Ne všichni by pro to ale měli takové pochopení jako Jirka — a tak je tu namísto jelena on. Když jsme se poznali, přijal prostřední jméno „Ozon“ a v podstatě vlastnoručně a střelhbitě zařídil konec používání freonů v České republice. Je to živel. Jestliže si nyní vzal za svůj cíl obnovit schopnost české krajiny zadržovat vodu, tkví v tom pro nás všechny veliká naděje. Jiří Malík je člověk, který nerozumí slovům „nelze“, „nemožné“, „nerealizovatelné“. Jeho cílevědomost by se mohla vystavovat v Kuksu. \nKomentář●Jiří Malík\nŠpatná zpráva: na jihu Moravy můžeme brzo pěstovat olivy\nV loňském roce na sebe upozornil zejména odborníky oceňovaným „modelem Zdoňov“, který je pilotním příkladem toho, jak lze v krajině zadržovat vodu bez megalomanské výstavby, způsobem, který prospívá i celou řadou dalších vedlejších účinků. Na projekt Živá krajina se mu podařilo získat nadační a státní podporu, takže jeho organizace dnes má sedmdesát lokálních koordinátorů, které školí v tom, jak obnovovat zaniklé mokřady a tůně a zakládat nové. Hydrobiolog Jindřich Duras k jeho projektu v článku Model Zdoňov — projekt malý rozsahem a velký významem napsal: „Jiří Malík po podrobném prostudování místních poměrů buduje mokřady, tůně, malé rybníky, likviduje systematické drenáže, dělí pozemky a revitalizuje vodní toky. Jedině tak mají opatření smysl. Jiří je vizionář, který kromě mluvení dělá praktické kroky a sbírá zkušenosti. Vizionáři ukazují cestu. Skeptikům tím jde Jirka logicky na nervy. Ale má i příjemně mnoho následovníků, kterým dává smysl se do obnovy naší krajiny aktivně zapojit.“ Ke komplexnosti vnímání ekologických zpětných vazeb a souvislostí patří i to, že Jiří Malík je jedním z nejrezolutnějších obhájců návratu vlků do české přírody. Srozumitelně vysvětluje jejich nezastupitelnou roli v obnově přirozené druhové skladby a s ní spjaté síly a odolnosti českých lesů.V článku Proč vlci útočí na ovce? Důvod je prostý napsal: „Je neuvěřitelné, jak stálým křikem o škodách a masáží lží a fám několik jedinců z Broumovska naprosto okrajový problém nafoukne zejména kvůli neobjektivním médiím (Seznam Zprávy například) do kauzy národních rozměrů jen proto, že si chovatelé nejsou ochotni chránit dostatečně — a někteří dodnes dokonce vůbec — svá stáda. A je neuvěřitelné, že myslivost, která za to všechno nedodržením svého vlastního zákona de facto může (včetně návrhu prohlášení vlka za přemnoženou divokou zvěř), prakticky žádné kritice nepodléhá! Že by to bylo tím, že myslivecká lobby je prorostlá všude, včetně obou komor sněmovny a částečně ovládá i Ministerstvo zemědělství?“Jeho popularizační práce zahrnovala i několik rozhovorů — mezi nimi dva vyloženě výtečné: s Pavlou Palaščákovou pro E15 (většina bohužel za paywallem) a s Tomášem Brolíkem pro Respekt. V něm se objevuje tahle půvabná pasáž: „‚Vyškolíme šedesát lidí. Každý z nich může vyškolit šedesát lidí. Když každý z těchhle lidí udělá svůj Model Zdoňov, republika je pokrytá. Velmi jednoduché,‘ shrnuje v nadsázce Malík.“ Omyl. Kolega Brolík prostě nepochopil, že Jiří Malík slovo „nadsázka“ vůbec nezná. Je prostě odhodlaný to uskutečnit a chce-li mu stát v cestě nějaká realita, tím hůře pro ni.Jeho víra, že svět lze změnit odhodlanou organizační prací zdola, je nakažlivá. Jeho radikalismus pověstný. Je to člověk z generace aktivistů, kteří vzali vážně příslib revoluce roku 1989, jíž se ve svém prostředí aktivně účastnil. Věří, že jsme díky ní svobodní a rozhodl se svou svobodu využít pro nápravu vztahu společnosti k přírodě. Nikdy přitom nepodlehl šalbě řečí o dosahování kompromisů takzvaným rozumným vyjednáváním. Chce změnit svět a chce ho změnit rychle. Ví, že postupující rozvrat klimatu nám už žádný čas nedává. Podobně jako jiní veteráni Jaromír Bláha, Miroslav Patrik či Jan Piňos se i Malík se svým přístupem k aktivismu ocitl vinou nešťastného vývoje české společnosti i zdejšího ekologického hnutí na určitou dobu na okraji, ale vytrval. Skutečnost mu dala za pravdu a přišla mu vstříc. Nastupující nejmladší generace aktivistů v něm tak má vzácného souputníka a on v ní stvrzení smyslu vlastní smělé cesty. Je to vzor.5. Petra Pecková\n↗\nZosobněním příznivých změn v krajích se stala Petra Pecková, novinářka a starostka obce Mnichovice — nová hejtmanka nejlidnatějšího kraje v českých zemích: Středočeského. Foto Starostové a nezávislí\nPandemie nepandemie, stále platí, že v demokracii lze měnit poměry jen volbami, občanským aktivismem anebo — v mezních případech — revolucí. Ač mezi uvedenými metodami mohou panovat různé preference, volby zůstávají zásadním prostředkem k nápravě poměrů. Loňské, souběžně konané senátní a krajské volby, lze vystavovat jako příklad, že tomu tak je. Výsledky obou přinesly reálnou naději na konec Babišovy éry.Ve velké většině krajů skončilo ANO v opozici a spoluprací s ním zdiskreditované levicové strany se mnohde do zastupitelstev vůbec nedostaly. Zosobněním příznivých změn v krajích se stala Petra Pecková, novinářka a starostka obce Mnichovice — nová hejtmanka nejlidnatějšího kraje v českých zemích: Středočeského. Je už sedmou postavou v čele kraje, ale teprve první, která se funkce ujímala s obecně příznivými očekáváními. O tom, jak těžce byl její kraj v minulosti zkoušen, výmluvně vypovídá fakt, že Petr Bendl je jeho až třetím nejhorším hejtmanem. \nAnalýza●Jan Kašpárek\nPřehled krajských koalic: ANO povládne jen tam, kde nejsou jiné možnosti\nHejtmanka Petra Pecková, kandidující za politické hnutí STAN, by jistě souhlasila s tím, že podstatná část jejího úspěchu padá na účet předsedy jejího hnutí — a naší osobnosti roku 2014 — Víta Rakušana, který tu vedl úspěšnou kandidátku před čtyřmi lety a který do vysoké politiky vstoupil jako fenomenálně úspěšný starosta Kolína. Základ jejich společného úspěchu je prostý: vyzařuje z nich, že v politice nejsou kvůli osobnímu prospěchu, ale ve veřejném zájmu. Je to přístup, který může narážet na limity v momentě zásadnějších koncepčních rozhodnutí, vyžadujících hlubší ukotvení v ideologii, ale v danou chvíli je osvěžující jako voda v oáze po dlouhé strastiplné pouti pouští prospěchářské politiky, ať už v jejím starším vydání podle šablon ODS či ČSSD anebo v její ještě obludnější nové podobě Babišova politického podniku.Mnohým z nás nyní stačí, když se politik chová civilně, slušně, lidsky. To Petra Pecková za čtvrt roku od voleb naplňuje ze všech nových postav v hejtmanských rolích zřejmě nejpřesvědčivěji. Je ale mnohem víc než „slušná“.Začalo to tím, že dva dny po volbách v reakci na obscénní rozhovor Miloše Zemana v MF Dnes oznámila, že ho bude propříště ignorovat. V rozhovoru se Světlanou Witowskou v ČT pak svůj postoj obhájila jednoduše: „Pokud ve svých vyjádřeních ponižuje některé profese, pokud není morální oporou v těžké době, mám na svůj názor právo.“Její další účinkování v nové roli lze dobře ilustrovat novinovými titulky:Kraj se zbaví mocného úředníka, jehož zakázky prověřuje policieJermanová se nakonec nebude ucházet o post šéfky kontrolního výboru. Odradila ji kritika koalicePlaty u Jermanové zveřejněny. Ale záhada trvá: kdo bral 192 000 měsíčně?Inspirace od nové hejtmanky pro celý kraj: zelené střechy budovBudoucí hejtmanka Pecková: Jermanová byla symbolem, lidí se dotkly její manýry papalášství. Chceme to změnitBrát dva plné platy? Ani nápad, říká nová hejtmanka PeckováVedení kraje se omluvilo záchranářce BrožovéKoupi nového vozu jsem hned škrtla, podezřelé odměny i zakázky vyřeším, říká hejtmanka PeckováNa středočeském hejtmanství padly bariéry. Radní odmontovali turniketyStředočeští radní odvolali ředitele silničářů DvořákaStředočeský kraj požádal o výjimku z povinnosti uzavřít muzeaDala příležitost k ztrapnění Babišovy MF Dnes, kterou skvěle zachytil lokální tisk: „Řeč je o mediální manipulaci tisku Andreje Babiše z předávání moci nad Středočeským krajem, která měla zakrýt, doufejme poslední společenský přešlap Jaroslavy Pokorné Jermanové. ‚Nová hejtmanka Středočeského kraje Petra Pecková přebírá funkci a kytici od své předchůdkyně Jaroslavy Pokorné Jermanové,‘ uvádí se u fotografie MAFRY spadající do holdingu AGROFERT premiéra Andreje Babiše. Na fotografii ale ve skutečnosti předává kytici Petra Pecková Jaroslavě Jermanové.“ Pure class. Ovšem definitivně své místo v přehlídce osobností roku 2020 Petra Pecková zpečetila okouzlujícím dopisem třineckému školákovi prvního stupně, který si na úřad napsal o informace o kraji. „Každý den chodím do práce na Krajský úřad Středočeského kraje, který sídlí v Praze — hned u řeky Vltavy, na kterou dokonce vidím ze své kanceláře. Kdybyste se někdy do Prahy chystali, ozvěte se dopředu a přijďte se na nás podívat. Rádi tě tu uvidíme!“ Politik či politička, která se chová jako milý člověk? Je to tak oblažující. A už jsme na to skoro zapomněli.    \n4. Václav Láska\n↗\nVyhrát volby je jen jedna z politických disciplín, o dost obtížnější je vyhrát volby podruhé. Foto www.vaclavlaska.cz\nBude-li se vzpomínat na senátní volby 2020, jako první a nejvýraznější osobnost s nimi spojená bude zmiňována Adéla Šípová, pirátská raketa, která zbavila mandátu Jiřího Dienstbiera a v druhém kole smetla jako drobky ze stolu temnou legendu ODS Petra Bendla. Její úspěch je fascinující a skýtá bohatý studijní materiál k tomu, jak vést kampaně. Leč vyhrát volby je jen jedna z politických disciplín, o dost obtížnější je vyhrát volby podruhé: to zpravidla nejde bez skvělého výkonu; ač na Pražském hradě právě trůní nejchmurnější ze všech výjimek stvrzujících dané pravidlo. A právě kvůli letošním výkonům i způsobu obhajoby jsme do letošní přehlídky vybrali zakladatele české pobočky Transparency International a hnutí Senátor 21 Václava Lásku. Obhajobu měl velmi obtížnou a neplatil při ní za favorita. Jeho soupeři byli ředitel motolské nemocnice a bývalý ministr zdravotnictví Miloslav Ludvík a zejména ředitel Knihovny Václava Havla Michael Žantovský, kandidující s podporou ODS, TOP 09 a STAN. Před volbami Deník psal: „Favorité voleb v metropoli? Hlavně matadoři jako Němcová a Žantovský.“ To se potvrdilo, když Michael Žantovský v prvním kole senátních voleb dostal vůbec nejvíc hlasů ze všech kandidátů ve všech sedmadvaceti obvodech. \nKomentář●Václav  Láska\nNový stavební zákon? Jako by si Kajínek s Rathem napsali trestní zákoník\nVáclav Láska ale nezaostal o moc a mezi prvním a druhým kolem výsledek otočil. Společenská nálada v Praze mu přitom nijak zvlášť nepřála, jak výmluvně ilustruje výsledek jiného střetu kandidátů s podobnou politickou podporou: Miroslavy Němcové a Václava Hampla. Vítr v zádech měl rozhodně Michael Žantovský. Ale Láska je bojovník.Kromě toho ho nepochybně v Senátu zachránilo to, že se mohl opřít o svou práci, kterou se před voliči vykázal. Svou roli hraje i jeho barvitá biografie, ale zejména soustavná nakažlivá aktivita. Václav Láska vloni mimo jiné:Vystoupil proti advokátní komoře za její komiks, který „dělá z dětských dlužníků lotry“.V debatě o budoucím ombudsmanovi ostře vystoupil proti nominaci Stanislava Křečka, o němž prohlásil, že se „vyjadřuje jako puberťák“.Odsoudil Jana Hamáčka za jeho panáčkování před Číňany na počátku koronakrize: „Ano, jste blb,“ napsal mu, nezdvořile, ale trefně. Angažoval se na správné straně hned v několika zelených kauzách: proti plošnému trávení hrabošů, proti rozšiřování pražského letiště, pro zpřísnění postihů za týrání zvířat.Sepsal Návod proti telefonickým šmejdům, jehož podstatu stojí za to ocitovat v úplnosti:„Návod na telefonické šmejdy je dnes už tedy zřejmý. Pokud po vás chce šmejd zaplatit neexistující pohledávku (vyhrožuje, vydírá, ale soudit se nechce), požádejte advokáta, ať mu napíše několik dopisů, aby obtěžování zanechal. A pak po šmejdovi žádejte, aby vám zaplatil náklady na advokáta podle advokátního tarifu.Když tento návod vejde v povědomí široké veřejnosti, bude stačit k zastavení šmejda třeba jen taková výzva. V opačném případě podejte žalobu. V jejím rámci musí soud vyřešit otázku, zda vymáhaná pohledávka existuje a je po právu. Pokud ne, pak nastoupí soudem judikované právo. Tedy ten, kdo se za pomoci právníka brání vymáhání neexistující pohledávky, má nárok na to, aby mu náklady na advokáta údajný věřitel zaplatil. Vy budete mít v ruce rozsudek, že nic nedlužíte, a naopak šmejd dluží vám. A máte klid.“Dostal se do Lamperova Minulého týdne s následující epizodou: „Lidi, buďte trochu soudní, vzkazy, že mi rozbijete hubu, až mě potkáte, akceptuji, nicméně požadavek, abych za vámi přijel do Znojma, abyste mi mohli rozbít hubu, mi přijde už přes čáru — tak snad si uděláte čas a do tý jízdenky investujete, ne? odpověděl senátor Václav Láska na twitterovou výzvu ‚Ty zku*venej debile, přijeť prosím do Znojma, velice rád bych tě nakopal do rypáku‘, s jejíž pomocí chtěl znojemský občan Petr Danko dát jasně na srozuměnou, že nesouhlasí s Láskovým pokusem zažalovat prezidenta Miloše Zemana za setrvalé porušování ústavy a popohnat ho před Ústavní soud.“Angažoval se ve schválení zákona zaručujícího, že alimenty namísto neplatičů bude vyplácet stát. Pere se za práva oznamovatelů-whistleblowerů.Provozoval v rámci své advokátní kanceláře bezplatnou právní poradnu.Co ale zřejmě nakonec rozhodlo: Láska systematicky bojuje s developery, zatímco Michaelu Žantovskému přispěli na kampaň. Tématu se ostatně týká i úplně nejčerstvější post na Láskově webu. Podobně jako Petra Pecková i Václav Láska své místo v osobnosti roku stvrdil konkrétním textem. A to suverénním způsobem, jakým na svém facebooku vysvlékl do naha pozérství Petra Kellnera a jeho „Prchala“ Vladimíra Mlynáře, když jejich selfie v rouškách okomentoval v textu, kterého byla škoda pro útroby facebooku a který se zachoval díky Britským listům.„Možná mají někteří v plánu využít současné krize, aby si vylepšili své image u veřejnosti. Ale některým by se to opravdu povést nemělo. Je hezké, že nejvyšší boss a nejbohatší Čech Petr Kellner nosí roušku jako každý ‚normální‘ člověk. Jak nám hezky pan Mlynář podává,“ nadechl se k velké jízdě, která končí slovy: „Pro dvoudenní zpoždění se splátkou tisíc korun u půjčených desíti tisíců korun, jste najednou dlužili čtvrt milionu. Rozpadla se vám rodina, někdo skončil jako bezdomovec a jiný si sáhnul na život. Tohle byl byznys Petra Kellnera a jeho HomeCreditu. Nikoli vydělávat na tom, že půjčujete lidem. Ale vydělávat na tom, že podvody a zneužíváním práva ničíte lidi a celé rodiny.“ 3. Nora Fridrichová\n↗\nVyniká i tím, že se snaží své privilegované postavení obecně známé celebrity využívat ku pomoci lidem, kterým se z různých důvodů nevede dobře. Je to i aktivistka. Foto Česká televize\nKoho vybrat z osobností, které se staly symbolem nezištné pomoci a spontánní vzájemnosti v čase epidemie? Kdyby si nepřála zůstat v anonymitě, musela by na tomto místě v naší přehlídce stát vietnamská dáma, která rozjela jarní vlnu šití roušek. Nora Fridrichová ale není žádná náhradnice, byla by tu tak jako tak. Její akce na pomoc rodinám samoživitelek a samoživitelů je impozantní. A pak je jednou z postav zosobňujících nesamozřejmou kvalitu České televize, která čelí stupňujícím se tlakům.Nora Fridrichová je především novinářka a zřejmě tak by chtěla být posuzována především. Přehled ročního portfolia pořadu 168 hodin je v českých poměrech docela impozantní. Dostává se v něm občas prostoru skvělým, nesamozřejmým věcem — jako třeba reportáži o tádžické uprchlici, jejíž dokument byl nominován na Oscara. Nebo reportáži o pardubickém panu Nguyenovi, jehož prostředním jménem by mohlo být „Charita“. Či reportáži z uprchlického tábora Moria na Lesbu. Anebo opakovaně imponujícím příkladům romské emancipace a svépomoci.Nora Fridrichová ale vyniká i tím, že se snaží své privilegované postavení obecně známé celebrity využívat ku pomoci lidem, kterým se z různých důvodů nevede dobře. Je to i aktivistka. Pořádá sbírky pro rodiny samoživitelů a samoživitelek, lidí, kterým vloni pomohla, ať už „strategickým nákupem“ nebo zprostředkováním daru notebooku pro distanční výuku, jsou tisíce. Server Hate Free Culture o ní pod titulkem Moderátorka Fridrichová strhla lavinu pomoci samoživitelkám. Češi pro ně pořizují stovky nákupů potravin napsal: „Po narůstajícím zájmu veřejnosti se spojila s dobročinnou crowdfundingovou platformou Znesnáze 21, kde založila pro tyto účely veřejnou sbírku. Během pouhých čtyřiadvaceti hodin se v ní sešlo půl milionu korun a částka dál narůstá. Výběr žen, kterým podpora putuje, pak probíhá skrz facebookovou skupinu Klub svobodných matek, kde od počátku novinářka zveřejňuje výzvy, do nichž se mohou jednotlivé samoživitelky přihlásit. ‚Funguje to i tak, že se navzájem ty ženy navrhují, protože se znají a vědí, která tu pomoc potřebuje úplně nejvíc,‘ vysvětluje.“V anketě časopisu Moje psychologie nad otázkou, zda patří fotografie dětí na sociální sítě, odpověděla mimo jiné: „Jsme tablet free domácnost a jen tak to měnit nebudeme. Mé děti rozhodně nejsou součástí mého mediálního obrazu — s jedinou výjimkou. Dcery zapojuji do svých dobročinných kampaní. Na pár vteřin se se mnou objevily ve videu na podporu matek samoživitelek, které jsem iniciovala loni v létě. Účastnily se i adventní charitativní knižní burzy na podporu dětí z neúplných rodin. Vždy jim vysvětluji, co a proč děláme, a vyprávím jim příběhy lidí, kterým tím pomůžeme. Chci, aby z nich vyrostly vnímavé a solidární ženy a beru to tak, že jim tato dětská angažmá můžou pomoct zformovat svou roli ve světě, do kterého se narodily.“Vůbec se nebojí Babiše. Zesměšnila — a protože se o tom diskutovalo, poznamenejme, že zcela v souladu s novinářskou etikou, protože mic is always hot —, Janu Maláčovou. A na adresu Jana Hamáčka v závěru jedné reportáže řekla: „No, hurá. To tu dlouho nebylo. Tak ještě Chemtrails a Soros a jsme zase zpátky doma. Tak dobrou noc.“ \nKomentář●Ondřej Neumann\nNový šéf Rady České televize Matocha porušuje zákon i novinářskou etiku a lže \nJe jedním z hlavních terčů útoků na Českou televizi. Jak je patrně pozornějším čtenářům zřejmé, součástí mini-portrétu osobnosti zařazené do našeho seznamu je analýza jejího mediálního obrazu v uplynulém roce. Co jsme našli u Nory Fridrichové, je fascinující.Nemyslíme, že kdokoli jiný z novinářů či novinářek je ve veřejném prostoru častován takovým množstvím zcela nezasloužené nenávisti jako Nora Fridrichová. Cokoli řekne či udělá, dává program zoufalcům v Parlamentních listech i na dalších podobně profilovaných webech, kteří ji okamžitě hnětou svými nečistými tlapami. Přitom — a to stojí za pozornost — její práce by měla vzbuzovat soustavnou kritickou pozornost, kdyby společnost fungovala, jak má, progresivních i liberálních médií. Ale průběžná „hodnocení“ — lze-li to tak nazvat — její práce vycházejí dnes jen na dezinformační scéně.Kdyby na věc přišlo, i my bychom měli na její práci co kritizovat. V některých ohledech trpí „pražskou“ perspektivou, reprodukuje některé předsudky, které se tu uhnízdily po roce 1989 prakticky všeobecně, často zjednodušuje víc, než by asi musela: o odsunu Němců, o minulém režimu. Ale současně: je principiálně poctivá, statečná a snaží se hájit veřejný zájem, jak mu rozumí, a dělá to, jak nejlépe umí. V jednom z rozhovorů na otázku „Mají se koncesionáři České televize bát i o její svobodu?“ odpověděla: „Ano, protože svoboda slova není samozřejmá a je nutné o ni pečovat, můžeme ji rychle ztratit. Věci kolem České televize naznačují, že k posunu může dojít velmi rychle. Stačí odvolání jednoho ředitele a pak je to velmi jednoduché. Jde i ředitel zpravodajství, ještě někdo a je vymalováno. Je to de facto otázka výměny několika pár lidí. Nijak se toho ale nebojím. Je to jakási moje úmluva s televizí. Když bude něco nestandardní, musím jít, je to moje povinnost. Beru to jako součást své práce, že můžu skončit zítra, a jsem na to připravena.“2. Zuzana Klusová\n↗\nZuzana Klusová, karvinská opoziční zastupitelka, je dokonalým spojením občanské aktivistky a političky čili kombinací, která je tu stejně tak vzácná jako potřebná. Foto Peter Tkáč, DR\nLoňský rok byl rokem Pirátů — a mezi jejich politiky bylo vskutku těžko vybrat jednoho, který ze všech nejvíce vynikl. Adéla Šípová by byla samozřejmou volbou. Co v senátních volbách předvedla, bylo ohromující, a v mnoha jiných letech by to postačovalo na titul naší osobnosti roku. Loňský rok byl ale mimořádný. A tak mezi pirátskými politiky a političkami vybíráme tentokrát jiné jméno: ženu, která mezi politickými osobnostmi v naší zemi udělala patrně nejvíc pro to, aby nás epidemie nepostihla s takovou silou, jak se to nakonec stalo.Zuzana Klusová, karvinská opoziční zastupitelka, je dokonalým spojením občanské aktivistky a političky čili kombinací, která je tu stejně tak vzácná jako potřebná. Její občanské sdružení S.O.S. Karviná bojovalo za jedno z nejzapomenutějších měst v České republice už před epidemií. V únoru o jejích aktivitách referoval Blesk pod titulkem Obyvatelé Darkova jsou zděšení: OKD chce dál těžit uhlí, ale jim praskají domy.Její hvězdné chvíle ale přišly poté, co se epidemie covidu-19 začala šířit českými zeměmi a jedním z ohnisek nákazy se staly provozy OKD. Už v březnu velmi rozumně požadovala přerušení těžby. Vláda ji neposlechla a další kapitoly příběhu prožíváme doposud. V květnu, když už se nákaza na dole Darkov šířila nekontrolovaně, napsala v textu v DR: „Stovky lidí spolu ve sprchách, šatnách, jídelně, namačkaných v kleci při cestě do dolu. Respirátor vadí i při chůzi, natož při těžké práci v horku a prachu, a to pomíjím společné pauzy na cigárko. V jednom se horníci shodují: na šachtě ani při nejlepší vůli zabránit šíření koronaviru nelze.“V otevřeném dopise vládě v květnu jasnozřivě psala: „Situace na polské straně nám ukazuje, jak se nákaza může dále vyvíjet a že zde za pár dní či týdnů můžeme mít tisíce nakažených občanů. Vzhledem k tomu, že již neplatí nouzový stav a od 25. května přichází další vlna rozvolňování opatření, domníváme se, že Karvinsko je ve vážném ohrožení. Právě pro náš region by přitom masivní rozšíření nemoci covid-19 a případná izolace některých lokalit pravděpodobně měly fatální následky. V našem regionu je vyšší procento rizikových skupin (stárnoucí populace trpící plicními chorobami, onkologičtí pacienti apod.) a z pohledu ekonomiky jsme na tom takřka nejhůře v České repubilice.“ A v červnu, kdy se vládě zdálo, že krize skončila, napsala: „Celá situace je absurdní a už se v ní skoro nikdo nevyzná. Tak trochu to vypadá, že je jednou koronavirus nebezpečný více a jindy méně, podle toho, jak se to zrovna hodí. Považuji vývoj v posledních týdnech na Karvinsku a Těšínsku za důkaz toho, že vláda selhává, rozvolňování je chaotické, opatření nejasně zdůvodněná a lidé ztrácejí důvěru v to, že tam nahoře někdo skutečně ví, co dělá.“V červenci si ji vzal do svých nevymáchaných úst Andrej Babiš: „Kde byla opozice, když tu byla první vlna? Byla zalezlá! Akorát něco vykládali o rouškách… V Moravskoslezském kraji je ještě jedna pirátka. Ta si to vzala jako kampaň do krajských voleb a vykládá nesmysly.“\nRozhovor●Zuzana Vlasatá\nRozhovor se Zuzanou Klusovou: Lidi na Karvinsku jsou rukojmí OKD\nA pak přišel srpen. Zuzana Klusová poskytla skvělý rozhovor Zuzaně Vlasaté, který obsahuje i následující skvostnou odpověď na otázku „Myslíte, že se vám podařilo získat si svým přístupem k dění v Karviné i horníky?“:„Doufám, že ano. Bylo to ale těžké. Myslím, že mám mezi nimi i kamarády, ale s mým vstupem k Pirátům to trochu ochladlo. Příčinu vidím v tématu migrantů. S těmi jsme sice v Karviné nikdy neměli problém, ale bohužel se z toho stalo zásadní celospolečenské téma.Jinak jsou ale horníci sice svérázní chlapi, ale z mé zkušenosti především milí a galantní, což tedy nemůžu říct o své zkušenosti s politiky. Ti se ke mně chovají často hrozně. Mnozí horníci taky mají zajímavé koníčky. Jeden má doma japonskou zahradu, jiný hledá v dolech fosilie, chtěl dokonce udělat kroužek pro děti a výstavu. V Praze jsem potkala nedávno jednoho havíře a zjistila jsem, že hraje jako komparz v různých seriálech. Oni rozhodně nemají jako koníček pouze pivo. Nejsou to nevzdělaní chudáci. Proto cílem transformace musí být to, že těm lidem nabídneme novou práci za stejnou odměnu. Horníci mají v Karviné nadstandardní příjmy, jsou to zruční chlapi. Nemůžeme čekat, že půjdou za poloviční mzdu do montovny.“O transformaci regionu, která je pro ni základním politickým tématem, napsala svůj zatím poslední text pro DR: „Karvinsko čeká léčba šokem: OKD skončí už za rok. Proč to nikdo nepřizná?“ Ve volbách dovedla pirátskou kanididátku v Severomoravském kraji k zisku 11,86 % hlasů. V krajském zastupitelstvu, jak si už před volbami vytkla za cíl, nyní vede nejsilnější opoziční sílu.Pokud vývoj půjde k dobrému, dříve či později se stane hejtmankou a povede spravedlivou transformaci uhelných oblastí svého kraje. Je pracovitá a odvážná — ví, že korporace jako OKD jsou pro politiky principálním protivníkem a chová se podle toho. 21. srpna na twitteru napsala: „OKD zveřejnilo výroční zprávu za ztrátový rok 2019. Průměrná měsíční mzda manažerů vychází na 485 tisíc měsíčně. Mzdy 11 manažerů činí celkem 64 milionů.“ \n1. Marek Petřivalský\n↗\nJe vzorem prosté občanské slušnosti a odvahy akademika, který své vzdělání bere jako statek, jenž se má využívat ve veřejném zájmu. Foto Arnika\nOsobností roku 2020 je pro nás profesor Marek Petřivalský. Covid necovid, českou společnost v druhé půli roku uhranula jedna z největších ekologických katastrof v živé paměti: otrava řeky Bečvy, v níž uhynulo několik desítek tisíc ryb. Nemá smysl obcházet, že ač se naše noviny věnovaly i tématu koronakrize způsobem, za nějž se nemáme snad jako jedno z mála českých médií proč hanbit, právě téma otrávené Bečvy nám vloni dalo nejvýraznější profil.Dobrodružství celého příběhu teprve zpracujeme, ale jedno můžeme prozradit už dnes. S největší pravděpodobností bychom nikdy v našich malých novinách nevyčlenili potřebné kapacity, díky nimž vznikly reportáže jednak vyvracející báchorky o tzv. rožnovském kanálu a jednak odhalující havárii v Babišově podniku, nebýt průlomových textů — tehdy ještě docenta, dnes již profesora — Marka Petřivalského, které zásadně prohloubily naše pochybnosti o oficiálním výkladu události. Svou nezastupitelnou úlohu sehráli rybáři, mezi nimi zejména skvostný samorost z Choryně Lukáš Gerla. Mnohé by nevyšlo najevo nebýt odvážných bývalých i současných pracovníků Dehtových závodů čili Dezy, ale tím, kdo celý děj uvedl do chodu byl právě Marek Petřivalský. Poté, co jsme si přečetli jeho analýzy obnažující velké trhliny ve výkladu České inspekce životního prostředí, ministerstva a dalších institucí, rozhodli jsme se přijmout nabídku nechat si ukázat, proč je story s rožnovským kanálem nesmyslná. Bez Marka Petřivalského bychom k tématu nic podstatného nevydali.\nKomentář●Marek Petřivalský\nJak DEZA spáchala „útok“ sama na sebe aneb znovu o její důvěryhodnosti\nO Marku Petřivalském se jinak vloni moc nepsalo, mimo kontext případu Bečva se objevuje v jediném textu — k tomu zanedlouho. Jeho role je tu však zcela unikátní. Obecně se mezi českými experty po roce 1989 začalo vcelku rychle pěstovat neonormalizační krédo — „nedělat si problémy“. Má to svou racionalitu. Víme, že mezi autory u nás publikovaných textů o Bečvě jsou lidé, kterým již státní instituce daly znát, že svou smělost pocítí.V živé paměti máme, jak skandálně se na akademické půdě někteří chovají jen proto, aby si zachovali přízeň státní moci. Petřivalský naproti tomu je vzorem prosté občanské slušnosti a odvahy akademika, který své vzdělání bere jako statek, jenž se má využívat ve veřejném zájmu.To je zásadní vklad, jejž dnes snad ani nelze přecenit. Kolik případů různých hanebností tu nevyšlo na světlo jen kvůli akademikům, kteří raději drželi jazyk za zuby, aby neměli problémy? I Petřivalský, podobně jako jeho generační souputník Jiří Malík, pro sebe a svět, jejž obývá, takto opatruje svobodu, kterou jsme si vydobyli v roce 1989. V rámci toho se účastní i impozantního zápasu o uchování a prohloubení svobody své univerzity. Ve fascinujícím textu, který popisuje, o co se na jeho akademické půdě vede střet, mimo jiné píše: „Byl jsem označen — před etickou komisí Přírodovědecké fakulty, ale i v celostátních médiích — jedním z dříve nejcitovanějších českých chemiků za udavače. Beru to jako poklonu a přiznání viny současně — kdybych nebyl udavačem a neupozorňoval na věci, které opravdu nastaly, spadl bych do kategorie obyčejných pomlouvačů, které je možno popohánět před etické komise a podávat na ně trestní oznámení.“Když jsme se setkali, zmínil se s určitým sardonickým pobavením o tom, že se ho občas někdo ptá, zda nemá strach. „Říkám: ‚Proč? Čeho bych se měl bát? Naposledy jsem se bál jako člen stávkového výboru na vysoké škole v roce 1989, když jsme se dověděli, že StB vozí pálit svazky z archivu do lesů u Kanic a jeli jsme jí v tom zabránit. Když jsme těm chlapům s ostře nabitými pistolemi bránili skartovat, tehdy jsem se naposledy bál. Od té doby už ne. Čeho?‘,“ řekl nám.Nebát se a nekrást. Celý půltucet osobností roku 2020 nám připomíná i to, že kdybychom dnes v českých zemích objevili svůj sto let starý program, byl by to úžasný pokrok.",
  "datum": "Domov → Štěstí z šesti5. ledna 2021 v 8.07"
},
{
  "url": "https://denikreferendum.cz/clanek/32146-o-nedilne-totalite",
  "name": "O nedílné totalitě",
  "perex": "Ondřej Vaculík vstupuje do polemiky o povaze minulého režimu a v textu cituje kompletní znění fascinujícího dopisu svého otce Ludvíka Vaculíka generálnímu tajemníkovi KSČ Gustávu Husákovi z října 1973.",
  "text": "↗\nOkupaci si až na výjimky pravděpodobně nepřáli ani sami komunisté. Zejména ne Svoboda s Husákem, kteří měli z padesátých let své zkušenosti, a proto původně patřili k obrodným proudům. Jejich roli lze vnímat jako tragickou, vnucenou děly tanků a sovětským politbyrem. Repro DR\nNejpřípadnější definici kontinuity celého tzv. komunistického režimu, jeho diktatury, tedy od roku 1948 až do roku 1989, vyslovil podle mého ve zkratce téměř stoletý Karel Hrubý, historik a sociolog (do roku 1995 poslední předseda exilové Československé sociální demokracie), pravidelně publikující v Listech: „Společným znakem je struktura moci, soustředěná v jedněch rukou bez připuštění jakékoli opozice.“ \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nKomunistická diktatura se s jedinou svou opozicí vypořádala hned po roce 1948 v několika krutých politických procesech. Jaro 1968 bylo toliko pokusem o reformu, obrodu panujícího režimu ve jménu jeho lidštější tváře, ani Dva tisíce slov vedoucí úlohu Komunistické strany nezpochybňovaly. Opozice se až na malé výjimky nikdo neodvážil, dokonce i protest Jana Palacha a několika dalších neměl výbojnou, ale sebevražednou podobu.Komunistický režim byl po jistý čas masově podporován i po srpnu 1968. A právě smrt Jana Palacha byla projevem poznání, že s žádným lepším či polepšeným komunistickým režimem nemůžeme počítat, protože neexistuje (viz výše definici Karla Hrubého). Nyní nemůžeme na jedné straně oslavovat Jana Palacha, a na druhé straně diskutovat o tom, byla-li následující tzv. normalizace vůbec totalitou, a pokud ano, do jaké míry.Připusťme, že jsme komunistickým režimem prosákli natolik, až jsme s ním počítali už na věky, a přirozeně se snažili vytvořit si v něm co nejpřijatelnější podmínky k životu. To ovšem nebyla vlastnost samotného režimu, ale naopak důsledek jeho nepřestajné represe a totalitárních, diktátorských způsobů. Nelze souhlasit s hesly typu „komunisté popravili Miladu Horákovou“. To provedl režim, který se komunismem a komunisty zaštiťoval. Často jsem se o tom bavil s rodiči, kteří si na tu dobu velice dobře pamatovali, a popisovali zděšení mnohých komunistů z politických procesů. Svůj nesouhlas se ale báli vůbec vyslovit, protože by mohli být zahrnuti do některého z procesů následujících. I pouhé vystoupení z komunistické strany mohlo mít těžké existenční důsledky. Nikdo si nemohl být ničím jist.Přesto lidé i v tomto krutém politickém systému pozvolna našli způsob snesitelnější existence, možnosti rozvoje. To po zhroucení Stalinova kultu osobnosti, zvláště v druhé polovině 60. let, která vrcholila jarem 68, kdy progresívní komunisté (povětšině z profánního či kulturního prostředí) stáli proti komunistům ortodoxním (tedy papalášům u moci). Podobným zděšením, jaké vyvolaly politické procesy v 50. letech, byla i srpnová okupace. Tanky zprvu měly v našem masovém odporu výhodu jednoznačného agresora — nebyly naše, ale cizí. Jejich okupační roli pak ale převzali sami naši komunističtí politici v čele s Gustávem Husákem v rámci tzv. normalizace, takže tanky mohly zůstat zalezlé v lesích, ale s hlavněmi vždy připravenými k zásahu.Myslím, že tuto situaci si až na výjimky (Kolder, Šalgovič, Indra, Biľak…) nepřáli ani sami komunisté. Zejména ne Svoboda s Husákem, kteří měli z padesátých let své zkušenosti, a proto původně patřili k demokratizačním, správněji toliko obrodným proudům. Jejich roli vnímám jako tragickou, vnucenou děly tanků a sovětským politbyrem. Ani s pozdějšími prověrkami, tedy čistkami, dokonce většina komunistů nesouhlasila, ale podrobit se jim museli jak prověřující, tak prověřovaní. V té době se tu okupační armáda skupiny středních vojsk v síle cca pětatřicet tisíc vojáků začala zabydlovat, povinně jsme jim museli budovat kasárna a bytovky pro sovětské důstojníky. To už v „rámci internacionální pomoci“. Kdo z komunistů tento termín „internacionální pomoci“ nepřijal, byl vyloučen ze strany, zbaven funkcí, vyhozen. Právě toto období, kdy lid začal trýznit a perzekvovat sám sebe, ponižovat se a hanobit, bylo podstatou oné „normalizace“. Je to normální? Přijatelné? Následující uvolňování nebylo zásluhou režimu, ale spíše těch komunistů, kteří v prověrkách obstáli, a chtěli to nějak odčinit. Snažili se vytvářet obecně přijatelnější poměry, dát svému morálnímu selhání vyšší smysl, tedy alespoň nějakou dodatečnou morálku. Často při tom byli velice stateční! To ale opět nebylo díky komunistickému režimu, naopak důsledkem jeho represe a diktatury.Revizionisté často argumentují, že režim padesátých let opozici rozdrtil, kdežto normalizace let sedmdesátých a osmdesátých opozici už více méně tolerovala, uvěznění disidenti by se dali spočítat na prstech asi pěti rukou. Jde o omyl. Ani underground, ani jiná hnutí disentu nebyla v pravém slova smyslu žádnou politickou opozicí. Nebyla to ani rebelie, disent se naopak neustále pokoušel o dialog s komunistickou mocí, která se tomu všemi způsoby bránila. To však neznamená, že by „normalizační moc“ opozici jakousi příležitost k opoziční práci cíleně poskytovala. Naopak, krutě trestala i ty, kteří se pouze bránili. Pasovala je na nepřátele státu. Vzpomínám si: Například Dva tisíce slov vyšly v létě 1968 zcela legálně v několika tiskovinách, jež vždy vydával orgán Komunistické strany. Přesto byl tatínek — Ludvík Vaculík — na začátku „normalizace“ kvůli tomuto textu vyšetřován za protistátní činnost, ba měl být i souzen. Proces trval několik normalizačních let, až na něj sami vyšetřovatelé kvůli jiným starostem možná zapomněli nebo se jim ho jednoduše nepodařilo dotáhnout do konce.Disent nevznikl ze svobodné vůle vstoupit do opozice, ale komunistická moc ho svými represemi vyvolala, disidentské hnutí bylo zejména platformou obrany. Dobře to vystihuje i dopis mého tatínka Gustávu Husákovi z 22. 10. 1973: „Vážený pane generální tajemníku! Prosím, abyste věnoval trochu pozornosti tomuto mému sdělení, které bude stručné, protože Vám nechci zabrat moc času. V mém životě se za poslední léta nakupily problémy, které plynou, jak já to vidím, také z toho, že jsem člověk setrvalý, jenž nechce měnit postoje z vypočítavosti, z pohodlnosti či dokonce jen ze strachu. Ale nejsem nepoučitelný a snad dovedu vyvodit důsledky z každé nové zkušenosti a z okolností, pokud jsou přístupné mému poznání, Hrdinství se mi nelíbí, protože není stavem normálního člověka, nýbrž plodem dočasného vytržení, fanatismu nebo dokonce pouhé hysterie. Necítím se v této době statečně, cítím se hlavně smutně. Nebudu vypočítávat důvody mé nespokojenosti a uvádět příklady, protože jistě máte možnost nechat si podat o všem zprávu, včetně o mých konfliktech se státní mocí — ale je to opravdu konflikt se státní mocí? Nechce se mi na to přistoupit, protože proti ní nechci jednat, chci pouze, aby ona přívětivěji jednala se mnou. Já se vždycky obracím na některou státní instituci — a skončím kupodivu vždycky na StB, která ovšem nemá za úkol pomáhat mi. Vědomí naprosté bezmoci, nemožnost dosáhnout kladného styku s orgány, na něž se obracím, přivádějí mě k mimořádným formám protestu, jakým bylo například mé poslední vystoupení pro rakouskou televizi (vysílané z důvodů, který neznám, televizí západoněmeckou). V tomto vystoupení jsem se tónem člověka, který toho má už všeho dost, ostře ohradil proti tomu, co pokládám za omezování své osobnosti a za diskriminaci dokonce i mých dětí. Výslovně jsem však řekl, že mluvím proti určitým jevům, které považuji za anachronické a neslušné v socialistickém státě, a nikoli proti tomuto státu. Ani toto teď nechci rozvádět, protože je to v textu mého vystoupení vyloženo důkladněji. Po jeho odvysílání byl jsem dne 19. t. m. předveden k výslechu, z nějž jsem si odnesl závěr, že i takováto cesta k vyjádření nesouhlasu je pro mne už zcela vyčerpána a že jí nemohu dál užívat. Při výslechu, kdy se na mě řvalo jak na kluka, vyzval mě vyslýchající, abych na místě vyplnil žádost o vystěhování z republiky, že to bude vyřízeno do čtyřiadvaceti hodin. Zčásti to jistě byl vážný návrh, zčásti však výhružné gesto a projev vrcholné nechuti ke mně, ba až nenávisti. A s vědomím, že jsem nenáviděn jako nepřítel, já neumím žít, protože já také nikoho neumím nenávidět, nanejvýš se s ním strašně hádám, ale po vychladnutí hádky snažím se i jej pochopit. Tak jsem tentokráte pochopil, že můj konflikt hrozí dostat se do stádia, v němž by jej už nikdo nedovedl posoudit střízlivě a se snahou o objektivní pohled. Nabídku vystěhování jsem samozřejmě musel odmítnout, protože jejím přijetím jako bych si oblékl onen nabízený kroj nepřítele. A nepřítel já nejsem. Takto jsem to na místě také řekl a požádal vyslýchajícího, aby někde na politických orgánech, kam já nemám přístup, tlumočil mé jediné přání: ať některé z nepolicejních míst ukáže konečně vůli projednat se mnou mou situaci. Jelikož ale nepočítám, že tato moje žádost byla při výslechu vzata na vědomí, obracím se na Vás, vážený pane generální tajemníku, s prosbou, zda byste Vy nemohl dát k tomu podnět. A dělám to opravdu nerad, protože znám, jak zbytečně a s jakými malichernostmi se dovedou lidé někdy obracet na nejvyšší politické orgány. Nehledám lepší život v zahraničí, o němž mám stejně své pochyby, přeju si zlepšení života tady. Hledám způsob, jak čestně, bez ponížení vejít na cestu loyální spolupráce na kulturním poli. Nejsem negativista, chci pouze, aby se se mnou jednalo po dobrém. Myslím si ostatně, že tento problém by zasluhoval zásadního řešení všeobecně, nejen jako můj osobní případ.S tím Vás zdravím v dokonalé úctě Ludvík Vaculík“Ani na tento dopis se táta odpovědi, tentokrát od „nejvyššího politického orgánu“, nedočkal. Perzekuce naopak přitvrdila. Jsem přesvědčen o tom, že dopisů podobného znění, adresovaných nejvyšším politickým orgánům, byly od různých lidí — pozdějších disidentů — odeslány desítky, a „problém by si zasluhoval zásadního řešení všeobecně“.  (Dokončení příště…)",
  "datum": "Domov → Sloupek5. ledna 2021 v 11.48"
},
{
  "url": "https://denikreferendum.cz/clanek/32141-greta-thunbergova-nam-ukazala-cestu-po-ktere-musime-spolecne-jit",
  "name": "Greta Thunbergová nám ukázala cestu, po které musíme společně jít",
  "perex": "Autorka je členkou hnutí Fridays for Future. Ve svém komentáři přibližuje nový dokument o Gretě Thunbergové, která ukázala nové generaci studentů a studentek cestu, jak být slyšet v debatě o klimatické krizi.",
  "text": "↗\nUdělala první krok, vystoupila z řady a překvapila celou společnost. Repro DR\nČasto lze slýchat nepříznivé názory a komentáře o Gretě Thunbergové, která o víkendu oslavila osmnáct let. Buď je „moc dramatická“ a „neví, o čem mluví, protože je to přece jen malá holka“, nebo „je nemocná“, anebo to „jenom hraje“. Pro mne osobně byl však její příklad důležitý, díky ní jsem se před časem zapojila do hnutí Fridays for Future. \nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nI proto jsem ráda, že Česká televize vysílala dokument s názvem Greta Thunbergová — Hlas budoucnosti, který přibližuje její příběh a ukazuje její způsob myšlení. Dokument natočil britský režisér Jordan Hill. \nKromě vyprávění o Gretě obsahuje i vzdělávací pasáže o klimatické krizi. Přiblíží také základní důvody, proč je nutné být aktivní, a vysvětluje, co je to občanská neposlušnost a jak může pomoct vyřešit klimatickou krizi. Dobře se mu daří vystihnout naše generační pocity, které i sama často zažívám, jako je strach, úzkost a bezmoc.Divákům jednoduše vysvětluje, proč nechodíme do školy a hulákáme na náměstích rozhořčeně hesla s transparenty nad hlavou a proč raději nesázíme stromy a neuklízíme odpadky. Tyto otázky jsme všichni slyšeli snad stokrát a právě proto jsem ráda, že je film pomohl vyjasnit a snad více lidí začne naší snaze rozumět.Osobně obdivuju Grétiny řečnické schopnosti a odvahu. Ona udělala první krok, vystoupila z řady a překvapila celou společnost. Zrodila hnutí Fridays for Future, které mi změnilo život a posouvá mě neustále dál, lidsky i ve způsobu, jakým přemýšlím o světě. Díky němu jsem poznala hromadu úžasných a inspirativních lidí a dalo mi toho víc, než jsem si mohla představit, když jsem do hnutí vstupovala jako třináctiletá holčička, která chtěla zachránit lední medvědy. Klimatické hnutí doslova utvořilo mou osobnost. Když přemýšlím nad svým vlastním příběhem, tak si o to víc vážím Gretiny práce a energie, kterou hnutí obětovala. Vzdala se dětství, aby se ho pokusila zachránit ostatním. Snad alespoň malou hrstku lidí její příběh zobrazený v dokumentu povzbudil a zažehl v nich jiskru pro aktivismus. Líbí se mi a je správné, že je mířen na lidi, kteří nejsou v naší bublině. Potřebujeme totiž oslovit širší společnost, kterou klima zatím tolik netrápí, a ještě si plně neuvědomuje důsledky hrozby, před kterou stojíme. Jak bylo ve filmu řečeno, uvědomění lidí je pro řešení klimatické krize klíčové. Pokud se více lidí bude zajímat a bude jim záležet na důsledném a spravedlivém řešení, budou vyvíjet tlak na lidi u moci, kteří budou muset jednat. Čím víc nás bude, tím rychleji vyhrajeme.Vzdělávání o klimatu není nikdy dost, protože lidí, kteří mají klima „na háku“, je bohužel pořád většina. Film si zaslouží ocenění i za vysvětlení struktury Mezivládního panelu pro klimatické změny — IPCC a přiblížení Zvláštní zprávy o změnách klimatu, na kterou se často odkazujeme. Věřím, že to potvrdilo oporu našeho snažení ve věděckém poznání a rozprášilo to všechny pochyby o legitimitě našich akcí.Greta Thunbergová se snaží o klimatickou spravedlnost. Sama říká, ať lidé neposlouchají ji, ale vědce a vědkyně. Nesnaží se ovládnout svět, ale sjednotit ho. Prostředkem k dosažení našeho společného cíle je aktivismus. Potřebujeme probudit veřejnost a podnítit lidi u moci k jednání.Snad si pár lidí řeklo: „...hele, to je skvělý, co ty lidi dělají, já to chci zkusit taky.“ Pak přijdou na stávku nebo kteroukoliv jinou akci a klima hnutí se o kousek rozroste. Postupem času se možná bude přidávat víc a víc lidí, až nakonec dosáhneme spravedlnosti a skutečných změn. \nKdysi - je tomu opravdu už mnoho a mnoho let - se do jedné seminární hodiny na politologické fakultě mnichovské univerzity dostavil jakýsi muž ve středních letech. (Nevtrhl tam ovšem samovolně, pozval ho tam - mladý a progresivní - vedoucí semináře.) A tento muž na nás začal apelovat, že politikové pro záchranu životního prostředí nečiní - a neučiní - nic; a že je nutno je k tomu donutit, a to i cestou stávek.My studenti jsme ho tehdy vyslechli sice se zájmem, ale s hodně velkou skepsí. A sám vedoucí semináře (který na univerzitu přešel z výrobní praxe) mu řekl: \"Zkuste přijít třeba do takového BMW a přemlouvat tam dělníky aby začali stávkovat za životní prostředí - a uvidíte jak asi dopadnete!\"Tím chtěl tomuto muži sdělit toto: nejen politikové nic nedělají pro životní prostředí; nýbrž je to obecný lid sám, který vždy upřednostní svůj vlastní blahobyt před jakýmsi neurčitým a neuchopitelným \"životním prostředím\".O tom muži jsme už nikdy nic dalšího neslyšeli; a nebylo slyšet ani nic o tom, že by ve městě Mnichově proběhly jakékoli stávky za životní prostředí.Nicméně - roky přeběhly, a čas nakonec přece jenom \"oponou trhnul\". A nejenom politikové, ale i lid obecný začali nakonec přece jenom chápat, že něco se děje. Že takhle to dál donekonečna nepůjde. Že je nutno proti tomu něco dělat. No, a nakonec se zrodil i fenomén Greta Thunberg. Která začala uskutečňovat přesně to, co žádal onen muž - stávkovat za životní prostředí.Právě na jejím případu se zcela zřetelně ukazuje, jak úzce příchod dějinných osobností souvisí s objektivními společenskými podmínkami. Kdyby Greta Thunberg začala se svým stávkováním v oné době jako onen muž - téměř s jistotou by o ní dnes nikdo nic nevěděl. Nejspíše by skončila v nějakém zařízení pro obtížně vychovatelnou mládež. Zatímco dnes (i když se jí napřed ovšem také vysmívali) je jednou s nejpůsobivějších osobností současného světa, své ideje smí přednášet před Valným shromážděním Spojených národů, a přitom bez jakýchkoli okolků postavit na pranýř i ty nejprominentnější světové politiky.Zdá se tedy skutečně, že \"časy se mění\"; a tyto nové časy si samy přivolávají své aktéry. Zdá se tedy, že přece jenom snad není ještě všechno zcela ztraceno.",
  "datum": "Svět → Komentář4. ledna 2021 v 15.13"
},
{
  "url": "https://denikreferendum.cz/clanek/32072-nahy-v-trni-s-adelou-prochazkovou-o-vystave-mikulase-medka-a-sporech-kolem-ni",
  "name": "Nahý v trní. S Adélou Procházkovou o výstavě Mikuláše Medka a sporech kolem ní",
  "perex": "Adéla Procházková je nakladatelská redaktorka a také vnučka Mikuláše Medka, která se podílela na zpracování kompletního soupisu jeho díla. V rozhovoru hovoří otevřeně o velké výstavě pořádané Národní galerií a sporech, jež ji provázely.",
  "text": "↗\nObraz Magnetická ryba Mikuláš Medek namaloval v roce 1949. Foto Národní galerie Praha\nKdyž v roce 1995 v nakladatelství Torst vyšla kniha textů Mikuláše Medka a jeho přátel, měl ji následovat soupis malířského díla. Už je to docela dlouho. Proč pořád nevyšel? V roce 1995 ještě žil Antonín Hartmann, který monografii a soupis díla dával dohromady. V roce 2002 připravil výstavu Mikuláše Medka v Rudolfinu, ale ani tenkrát se to nestihlo, vyšel jen katalog výstavy. Monografie se soupisem pak měla vyjít v Akademii, se kterou jsem tehdy spolupracovala, ale v roce 2007 Tonda Hartmann zemřel.Přál si, aby jeho práci dodělal Karel Srp, který na monografii začal pracovat s Lenkou Bydžovskou, sama jsem měla za úkol dokončit soupis. Od té doby na tom všichni s většími či menšími přestávkami pracujeme, byť se mezitím několikrát změnil vydavatel (od Academie přes Arbor Vitae a Národní galerii) a nyní je text zpět u nakladatelství Academia, kam jej Karel Srp v loňském roce odevzdal, ale odmítl mi ho ukázat. Lenka Bydžovská ještě text neodevzdala. Sám soupis díla Mikuláše Medka dělám já, už asi šest let. Pokračuji v tom, co dělala Emila Medková, a pak její dcera a moje máma Eva Kosáková v osmdesátých letech. Monografie Mikuláše Medka měla totiž vyjít koncem osmdesátých let v Odeonu, autorem byl Bohumír Mráz a máma zpracovávala soupis a spolu s mým tátou a fotografem Ladislavem Neubertem pořizovali fotodokumentaci. Kniha měla vyjít v roce 1989, ale přišla revoluce, bylo třeba to celé dopsat a přepsat, ale nestalo se to, protože zemřel Bohumír Mráz…\n↗\nAdéla Procházková vystudovala VOŠ Publicistiky a Literární akademii Josefa Škvoreckého, jako novinářka pracovala v kulturní i ekonomické redakci, věnovala se přípravě uměleckých publikací pro nakladatelství Academia a Národní galerii Praha. Nakladatelství Cesta domů vede od října 2020. Foto Cesta domů\nDějí se vám v rodině takové věci pořád? Bohumír Mráz napsal monografii o Mikuláši Medkovi, vyšla v roce 1970. Byla sešrotovaná. Dějí. Jen upřesním, že monografie Bohumíra Mráze nebyla sešrotovaná, jen se nedostala do prodeje. Většinu nákladu se podařilo zachránit. Katalog z roku 2002 se už nedá koupit ani v antikvariátu, kdežto Mrázova kniha se pořídit dá. Ale abych se vrátila k našemu původnímu tématu. Soupis díla Mikuláše Medka je v podstatě hotový, ale chybí ještě text doktorky Bydžovské. Myslím si, že na knize je ještě podle mého odhadu práce pro jednoho člověka na rok, minimálně na poloviční úvazek. Vyjít mají dva svazky. V prvním monografie od Lenky Bydžovské a Karla Srpa, ve druhém soupis. V průběhu zpracování pozůstalosti jsme přišli na to, že je tam hodně skvělého materiálu. V soupisu nejsou jen informace technického rázu jako rozměry, technika, kde bylo dílo vystavené a kde reprodukované. K obrazům máme i skici, dobové fotografie Mikuláše s obrazy nebo jsou tam první sběratelé. Máme také dost fotografií od Emily Medkové přímo z ateliéru, velmi cenné jsou vzpomínky a poznámky mojí mámy k jednotlivým obrazům, které vysvětlují mnohé souvislosti (třeba že Hladový svatý je vlastně Mikuláš, který musel kvůli cukrovce držet přísnou dietu a často měl hlad…). K soupisu zkrátka máme k dispozici velmi bohatý doprovodný materiál, který by měl být jeho součástí. Říkáte, že jste investovala šest let života. Jaké byly? Kde všude jsou obrazy Mikuláše Medka, ne co do adres, ale co do typů těch, kdo je mají? Kdo kupoval Medkovy obrazy? A kdo je kupuje dnes? Kdo s nimi bydlí? Je to divná situace — jedna soukromá osoba se, zadarmo, zabývá prvotřídním kulturním dědictvím své země. Nezabývala jsem se šest let jen soupisem díla Mikuláše Medka. Pracovala jsem jako obrazová redaktorka nakladatelství Academia. Pracovala jsem také s Jiřím Fajtem na velké výstavě Karla IV. Dohledávání děl Mikuláše Medka byla hodně zajímavá detektivka. Měla jsem od své mámy informace o původních vlastnících obrazů a dopátrávala jsem je. Něco takového je možné až teď, v době internetu. Pátrala jsem po lidech podle jmen, na katastru podle bydliště, našla jsem na internetu úmrtní listy a hledala jejich příbuzné. Někdy šlo o známé lidi, takže bylo třeba přemýšlet přes koho je oslovit. Během té doby část lidí zemřela, takže můžu říct, že jsem měla štěstí, že jsem ještě potkala první majitele. Byla to doba, kdy ceny Medkových obrazů ohromně narostly, a dostávaly se postupně do jiných sbírek. Kdo si kupoval Medka a jak s ním bydlel? Přijde mi, že tyto obrazy úplně obsadí prostor. Myslím si, a zkušenost nynější výstavy mi to potvrzuje, že lidé se podle vztahu k Medkovým obrazům dělí na dvě hlavní skupiny. První ho někdy až nekriticky zbožňuje. Ve druhé skupině jsou lidé, kteří ho nemají rádi. Není nic moc mezi tím, tedy alespoň co já vím. Pak samozřejmě existuje skupina, která si jeho obrazy kupuje, protože do nich ukládá peníze. Hodně lidí z těch, kdo mají doma Medka, tvrdí, že by ho nikdy neprodali. Jsou sběratelé, kteří mají jenom obrazy Mikuláše Medka, několik obrazů. Žijí s nimi od šedesátých let, a je jim dnes devadesát. Jeden takový pán mi například volá, když je v Praze, a přichází k nám domů podívat se na obrazy. Nebo lidé líčí, jak obrazy vypadají, když na ně svítí slunce, jak září. Půjčovali jsme si obraz od lidí, kteří udělali v bytě výseč, aby obraz byl dobře nasvícený. Byli i tací, co nám obraz na výstavu nepůjčili, protože si nedokázali představit, že ho tam tři měsíce nebudou mít. No a pak je samozřejmě zajímavé, že v zahraničí není známý téměř vůbec. Jeho obrazy se prodávají za vysoké částky na zahraničních aukcích, ale v naprosté většině je draží čeští sběratelé.Jaký je váš vztah k obrazům Mikuláše Medka? Když jste navíc z jeho rodiny?S dědečkovými obrazy jsem žila odmalička. Jsou velké, většina má rozměry alespoň sto dvacet na sedmdesát. Neumím pověsit na stěnu něco, co je menší. A přitom k nám často přicházejí lidé, kteří si obrazů vůbec nevšimnou. Vidí obrovský obraz a nevnímají ho jako obraz. Stalo se nám, že si o jeden uklízečka opřela koště. Byla překvapená, když jsem jí řekla, že je to obraz. A to má rozměry víc než dva krát dva metry.Zkoušela jste číst Rudolfa Medka? Vy jste i pravnučka.Nezkoušela. A Slavíček?Slavíčkovy obrazy doma nemáme. Máma říkala, že je praprababička všechny prodala, protože se potřebovali uživit, když se Slavíček zastřelil. Vraťme se k výstavě, která je zrovna zavřená. Tak pracná výstava a nikdo ji nesmí vidět…Historie se opakuje. V roce 2002 výstavu Mikuláše Medka v Rudolfinu zavřeli kvůli povodním. To člověk nevymyslí. Je to ohromná škoda. Samoobsluhy jsou otevřené a plné lidí… Na výstavu, kde je daleko víc místa a počet lidí uvnitř by se pohodlně dal regulovat, lidé nemůžou. Zásluhou doktora Vladimíra Železného se kolem výstavy vedou spory. Souhlasíte s názvem a koncepcí výstavy Nahý v trní?Název výstavy tu byl jako úplně první. Jsou to slova, která použil Mikuláš Medek. Jsou to slova, která vystihují, jak se cítil, a vystihují také jeho pozici v umění. Chtěli jsme do výstavy dostat sdělení, že Mikuláš Medek byl nejen malíř, ale i autor textů, básník, spolupracoval s divadlem, tvořil ilustrace, byl inspirací pro řadu hudebníků. Chtěli jsme nabídnout pohled do všech částí jeho tvorby, proto se nám hodil výraz, který sám použil — Nahý v trní. Pak logicky potřebujete ilustrovat název. Medek vytvořil čtyři obrazy s tématem nahého v trní. Jeden je ten, který je vystaven, druhý je na zadní straně jiného obrazu, třetí je v galerii v Roudnici, ale je bez trnů a z pozdějšího období. Čtvrtý nahý v trní je zřejmě zničený, máme k němu jen černobílou fotografii. Chvilku jsme uvažovali, že použijeme do průzoru ve výstavě zadní stranu obrazu. Pak jsme si řekli, že by to nebylo fér vůči autorovi, který tento obraz prokazatelně a záměrně nedokončil a maloval na druhou stranu. Přijde mi, že když potřebujete použít signifikantní obraz Mikuláše Medka, jsou to červené postavy. Nahý v trní je plnohodnotný obraz, přestože je to nesignovaná tempera. Medek řadu obrazů signoval dodatečně a někdy k nim dokonce přiřadil nesprávné vročení. A mimochodem na přednášce k výstavě pan profesor Royt Nahého v trní komparoval s Kubištovým Sv. Šebestiánem a přímo zde hovořil o nesporných kvalitách této tempery.Pan doktor Vladimír Železný ve veřejném dopise napsal, necituji, interpretuji, že výstava je takovou předaukční přehlídkou, a že jste ústřednímu obrazu Nahého v trní velmi zvýšili jeho prodejní hodnotu.Pro moji práci na výstavě aukční záležitosti nehrály vůbec žádnou roli. A věřím, že ani pro autory výstavy. Nepotřebuji se před panem Železným obhajovat. Hájila jsem výstavu, která je dle mého soudu velmi kvalitní, a dobré jméno Národní galerie, protože její vedení to samo neudělalo a mně přišlo nehorázné nechat ji takto veřejně špinit, zvlášť když všechny argumenty pana Železného jsou lehce vyvratitelné. Myslím ale, že se debata posunula do příliš osobní roviny, která do veřejného prostoru prostě nepatří. Nebudu už na to reagovat, počkám, až pan Železný připraví svou avizovanou výstavu Medek-Koblasa, a bude potřebovat od „Rodiny MM, s.r.o.“, jak nás nazval, autorská práva. Pak si třeba popovídáme osobně. Výstava je pro mě uzavřenou záležitostí, pracuji teď na plný úvazek jako šéfredaktorka nakladatelství Cesta domů. Uvidím, jak se vyvine práce na monografii a zda pro mě vůbec bude myslitelné se na ni více podílet. Několik let jsem pracovala na soupisu zcela zadarmo, teď už to pro mě není dál možné a chci se posunout dál. Je to kulturní nebo obchodní kauza? Nebo je to vždycky obojí? Bylo jednoduché Národní galerii s provizorním vedením vtáhnout do obchodní kauzy a do propagace výstavy, kterou připravuje pan doktor Železný? Nevím. Ale nemile mě, jakožto původním povoláním publicistku, překvapilo, když noviny vytáhly z dopisu, který má sedmnáct stran, jen několik argumentů vytržených z kontextu, takže výtky vypadaly racionálně. Sama jsem ho po přečtení odložila s tím, že je na první pohled vidět, jak jsou jeho argumenty naprosto liché. Proto jsem trvala na uveřejnění celého znění a reagovala na něj. Také jsem četl dopis celý, a našel jsem v něm i nadšení sběratele, který je poučený. A právě mi přijde zajímavé, že nikdo u nás nerozlišuje, kde je sběratel, kde je Národní galerie, kde je obchod s uměním. Nakonec se tomuto pseudosporu nejvíc věnuje server, kde vás zvou do obchodu s uměním.Pan doktor Železný spadá do kategorie majitelů, kteří k obrazům mají velmi úzký vztah. Na druhé straně ani důležitý zapůjčitel nemá právo zasahovat do koncepce výstavy Národní galerie. Stejně nám do ní zasáhl, protože původně jsme chtěli zapůjčit méně obrazů, ale jeho podmínka byla všechno, nebo nic. Takže to nakonec bylo jedenáct děl, která si pan doktor Železný z výstavy stáhl, protože jsem v katalogu přehlédla, že u obrazu Vajíčko je uvedena soukromá sbírka, ne jeho současný majitel. Za hlavní ale považuji fakt, že výstava je zavřená. Nechci si povídat o doktoru Železném. Výstava má koncepci, ta koncepce je dobrá. Výstava funguje jako celek. Podařilo se dobře vybalancovat délku textů. Obdivuji kurátory, jak minimalizované texty dodali, a co v nich přesto je. Ve výstavě se podařilo propojit žánry, dostat do ní hudbu a film. Specifikum výstavy je její umístění na třech místech. Kromě Valdštejnské jízdárny i Veletržní palác a Anežský klášter. Je to výstava, která klade vysoké nároky na diváky. S touto výstavní architekturou je to asi nejostřeji působící výstava, kterou jsem ve Valdštejnské jízdárně viděl. Z instalace jsem měla velký strach. Když jsem ji viděla poprvé na papíře, kladla jsem si otázku, jestli tady je výstava pro architekturu nebo architektura pro výstavu. Výsledek mi ale připadá skvělý. Myšlenku nahého v trní architekt Lukáš Machalický výborně vystihl. Máte autorská práva na díla Emily Medkové a Mikuláše Medka. Kdo se o ně hlásí? Jak často a v jakém kontextu se díla reprodukují? Používají se fotografie Emily Medkové jako ilustrace doby?Autorská práva má máma, já je pomáhám administrovat. Občas je někdo použije do odborných publikací, méně pak jako ilustrační obrázky do knih, a ještě méně často se mi stane, že nás někdo kontaktuje předem. Obecně zde autorská práva nikdo moc neřeší. Přitom my dáváme práva pro nekomerční publikace zdarma, z praxe vím, kolik má vydavatel na knihu a kolik na ní „vydělá“. Chceme vždy jen jeden či dva autorské výtisky, podle typu. Fotografie Emily Medkové se používají jako ilustrační ještě méně, přitom v zahraničí je jako fotografka relativně známá, teď zrovna byla zastoupena na výstavě Fantastische Frauen ve Frankfurtu a v Dánsku. Její fotografie z cyklu Zavřeno jsme teď vydali jako sérii pohledů v Cestě domů, je to taková reminiscence covidové karantény. Práva jsme poskytli samozřejmě zdarma, výtěžek z prodeje jde stejně jako ostatní produkce nakladatelství na podporu Cesty domů.Nakonec se zeptám: Kdo je Mikuláš Medek? Trošku nešťastná osoba. Malíř, který umřel brzy. Umělec, kterého lidé buď obdivovali, nebo ho považovali za dekorativního malíře. Máma vyprávěla, jak nesnášel kunsthistoriky, kteří v jeho díle hledali významy, které tam nebyly. Mikuláš Medek byl člověk, který měl v životě smůlu, a ta ho provází i v záhrobí. Maloval obrazy, které září, když se nasvítí. Nevím, jestli je to kvůli emailům, které používal. Při dobrém nasvícení obrazy nabízejí detaily, kterých jste si předtím nevšimli. Medkovy obrazy září. JAN ŠÍCHA Výstava Mikuláše Medka ve Valdštejnské jízdárně je nyní — zatím — opět otevřena!",
  "datum": "Domov → Rozhovor12. prosince 2020 v 11.56"
},
{
  "url": "https://denikreferendum.cz/clanek/32071-kapitulace-merkelove-pred-madarskym-a-polskym-vydiranim-ma-neprijatelnou-cenu",
  "name": "Kapitulace Merkelové před maďarským a polským vydíráním má nepřijatelnou cenu",
  "perex": "Americký finančník a filantrop varuje před ústupky, které Angela Merkelové vyjednala s Viktorem Orbánem a Jarosławem Kaczyńským, v rámci snahy o schválení evropského rozpočtu. Ohrožuje to důvěru v Evropskou unii jako takovou.",
  "text": "↗\nŠpinavá dohoda, kterou Německo uzavřelo se dvěma zbloudilými členskými státy Unie, však představuje nejhorší ze všech možných scénářů. Foto FB Viktor Orbán\nEvropská unie čelí existenční hrozbě, ale politické vedení na ni reaguje kompromisem, který jako by vycházel z víry, že hrozbu jednoduše zažehnáme, budeme-li si toužebně přát něco jiného. Kleptokratický režim premiéra Viktora Orbána v Maďarsku a v menší míře i neliberální vláda Práva a spravedlnosti (PiS) v Polsku nestoudně napadají hodnoty, na nichž byla Evropská unie postavena. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nBudeme-li k jejich zpochybňování přistupovat jako k legitimnímu politickému postoji, který si zasluhuje pozornost a kompromisní řešení, pak tím jen prohloubíme — a to výrazně — rizika, s nimiž se dnes Evropská unie potýká.Uznávám a chápu obrovský tlak, jemuž čelí německá kancléřka Angela Merkelová. Kancléřkou je už patnáct let a září 2021, termín, na nějž ohlásila svůj odchod, se rychle blíží. A v situaci, kdy se francouzský prezident Emmanuel Macron musí načas zabývat otázkou sekularismu ve své zemi a dalšími vážnými bezpečnostními problémy, se Merkelová stala v podstatě jediným stěžejním státníkem, který v otázkách Evropské unie rozhoduje.Zároveň chápu, že si německá kancléřka nepřeje, aby za jejího působení ohlásila záměr vystoupit z Evropské unie další země, totiž Maďarsko. Právě k tomu se údajně Orbán v posledních dnech chystal, protože si nemůže dovolit, aby někdo odhalil rozsah zkorumpovanosti jeho režimu, což by unijní podmínka „dodržování vlády zákona“ pro přidělení peněz z unijních fondů bezpochyby učinila.Během deseti let u moci Orbán ukradl a zpronevěřil obrovské částky včetně fondů EU, z nichž měli mít prospěch maďarští občané. Nemůže dopustit, aby jeho osobní a politickou korupci kdokoliv citelně omezoval, poněvadž právě ony nezákonné výnosy jsou mazivem, které udržuje soukolí jeho režimu v hladkém chodu a jeho politické souputníky v poslušnosti.Pohrůžka, že bude vetovat unijní rozpočet, a tím torpédovat finance Evropské unie jako takové, byla z Orbánovy strany zoufalou hazardní hrou. Na toto blafování mu však nikdo neměl skočit. Bohužel se zdá, že Merkelová maďarskému a polskému vydírání ustoupila.V době, kdy píšu tento článek, se zdá zřejmé, že se Merkelová dohodla s Orbánem a s faktickým polským lídrem, vicepremiérem Jarosławem Kaczyńským, na kompromisu. Dohoda, kterou Německo uzavřelo se dvěma zbloudilými členskými státy Unie, však představuje nejhorší ze všech možných scénářů. Text navrhovaného kompromisu, jenž pronikl na veřejnost a má být vtělen do závěrečného prohlášení jednání Evropské rady, které se konalo tento týden, obsahuje tři základní pochybení. Za prvé deklarace mění podstatu i záměr textu regulace, na němž se instituce Evropské unie dohodly 5. listopadu, a značně oslabuje podmínku vlády práva. Evropská komise ani Evropský parlament, natožpak národní vlády, které učinily z integrity uvedené regulace svůj hlavní zájem v Evropské radě, by se neměly nechat takto odstrčit stranou.Za druhé některá ustanovení dohody slouží k oddálení implementace podmínky vlády práva až o dva roky. To by bylo pro Orbána vyslovené terno, neboť by veškeré případné kroky mohl odložit až do doby po příštích parlamentních volbách v Maďarsku, které se mají konat v roce 2022. Orbánova strana FIDESZ by v důsledku odkladu získala spoustu času ke změně maďarských zákonů a ústavních ustanovení, takže by mohl dál měnit definici „veřejných zdrojů“ v Maďarsku způsobem, jenž by mu umožnil přelévat pokoutně nabyté prostředky z veřejných institucí do soukromých „nadací“ ovládaných jeho kumpány. Hlavními oběťmi dohody, kterou Merkelová údajně s Orbánem uzavřela, by se tak stali maďarští občané.A konečně je navržená deklarace summitu případem, kdy Evropská rada překračuje rámec svých pravomocí a omezuje schopnost Evropské komise interpretovat dohodnutou legislativu EU a jednat podle ní. Je to nebezpečný precedens, neboť snižuje právní nezávislost Komise a je dost dobře možné, že je i v rozporu se Smlouvou o Evropské unii, přinejmenším s jejím duchem.Předpokládaná dohoda je špinavá a přehlíží výslovnou vůli Evropského parlamentu. S ohledem na naléhavou potřebu začít využívat částku 750 miliard eur z fondu na podporu zotavení po COVID-19 ji však Evropský parlament dost možná schválí.Mohu jen vyjádřit morální pohoršení, jaké teď musí pociťovat všichni lidé, kteří věřili v Evropskou unii coby ochránkyni evropských i univerzálních hodnot. A zároveň chci varovat, že tento kompromis může silně nahlodat těžce vydobytou důvěru, kterou si unijní instituce získaly založením fondu obnovy.Text publikovaný pod názvem The Costs of Merkel’s Surrender to Hungarian and Polish Extortion  v Project Syndicate  přeložil JIŘÍ KOBĚLKA.\nTak tohle je docela katastrofa:\"Kleptokratický... nestoudně... rozsah zkorumpovanosti... ukradl a zpronevěřil... zbloudilými státy... pokoutně nabyté prostředky... 'nadací' ovládaných kumpány... oslabuje podmínku vlády práva... Merkelová se stala v podstatě jediným stěžejním státníkem, který v otázkách Evropské unie rozhoduje... dohoda je špinavá a přehlíží výslovnou vůli Evropského parlamentu...\"Takže v čem vlastně spočívá dohoda, kterou Německo uzavřelo se dvěma zbloudilými  státy Unie - dohoda která oslabuje podmínku vlády práva a představuje nejhorší ze všech možných scénářů?Podle informací, které jsou k dispozici, je formulace té \"podmínky vlády práva\" (podmínky pro čerpání peněz z rozpočtu a z fondů EU) nejasná, připouští různé výklady, bylo tedy dohodnuto, že Polsko a Maďarsko předloží tuto věc Evropskému soudnímu dvoru.Rovněž dnešní ohlášené opětné prodloužení (pokolikáté už?) rozhovorů s Británií evidentně směřuje k dohodě za každou cenu, nevýhodné pro EU.Ano, může to tak být - směřování k dohodě může být nevýhodné pro EU - nevýhodné pro současnou podobu EU.Já souhlasím s kancléřkou, fungování EU a post-covidová obnova ekonomiky je důležitější, než rychlé zúčtování s Orbánem a Kaczynským a jejich kšefty. Ani Polsko, ani Maďarsko není ztracený případ (i když u Maďarska jsem trochu na pochybách), a vnucování demokracie nátlakem ze strany EU situaci spíš nevylepší. Je chybou Lisabonské smlouvy, současné tváře EU z optimistických dob před krizí, Brexitem, Krymem, Trumpem i Covidem, že nebyla stanovena základní pravidla demokracie.Merkelová má dost pokory na to, aby si to přiznala. VNUCOVÁNÍ DEMOKRACIES tím \"vývozem demokracie\" jsou obecně dost špatné zkušenosti. Z mého pohledu si nejsem jistý, zda to co je (nyní těmto dvěma jmenovaným zemím) vnucováno, je demokracie.V případě Maďarska existovaly například obavy o demokracii v souvislosti s jarním zavedením nouzového stavu. Ve Francii naproti tomu trval výjimečný stav od roku 2015 několik let.Srovnáme-li zase například polský a francouzský soudní systém, nejsem si jist, jestli z tohoto srovnání vyplynou nějaké důvody ke kritice toho polského...a ne Merkelová. Proto se s nimi musí vypořádat Maďaři a Poláci. Kdyby byla Merkelová nekompromisní, křičeli by o diktátu Bruselu a Berlína, takže to myslím vyřešila docela dobře. Když už nebudou mít Trumpa za zády, tak si už taky nebudou tolik vyskakovat a jednou jim s jejich vládci dojde trpělivost tak, jako u nás s Babišem.Maďaři a Poláci jsou samozřejmě odpovědní za své vlády. Stejně jako jsou za svou vládu odpovědní Češi, kteří taky nakonec musí za svého premiéra zaplatit peníze, které mu dovolili z EU podvodně vylákat.V maďarském a polském případě taky nejde o žádné řešení jejich problémů zvenku. Opět jde o peníze, a  o to, jestli Maďarsko a Polsko splňují podmínky pro jejich čerpání z evropských fondů.Oblíbená floskule o \"vývozu demokracie\" je úplně mimo. K tomu totiž když už tak došlo už tehdy, když noví žadatelé o přijetí do EU byli \"nuceni\" splnit jisté přesně dané podmínky. V realitě pak ovšem ne všechny vždy opravdu splnily, zbytek slíbily, a EU přimhouřila obě oči. Evropská unie byla původně dosti elitním klubem vyspělých demokratických zemí. Na to lze bohužel skutečně zřejmě už jenom nostalgicky vzpomínat. Je ovšem skutečně absurdní, že by členu EU někdo měl \"vnucovat demokracii\", protože evidentně demokratický není. Sic!Mimochodem, pane Šimso, o \"diktátu Bruselu a Berlína\" bude vládnoucí polský a maďarský establišment křičet stejně, možná ještě více, povzbuzen tímto vítězstvím. To je známá věc, že slabost protivníka nebývá oceňována.Nemusím doufám zdůrazňovat, že jsem si kancléřky vždycky velmi vážil, a vážím nadále. Však jsem se jí taky něco nabránil proti dosti nevybíravým útokům - i tady na DR. Jistě si všichni vzpomeneme na řeckou krizi.Omlouvám se za hrubku v psaní i/y, která vznikla úpravou a výměnou původního podmětu za jiný.Takže samozřejmě (noví žadatelé) ... ne všechny (podmínky) vždy opravdu splnili, zbytek slíbili.Pamatuji se, že třeba o Chartě 77 se tenkrát také muselo všude mluvit jen špatně, nikdo ale vlastně nevěděl proč.",
  "datum": "Svět → Komentář12. prosince 2020 v 10.06"
},
{
  "url": "https://denikreferendum.cz/clanek/32070-reditel-cizp-ke-kauze-becva-pracovali-jsme-bezchybne-s-kritiky-si-to-vyridime",
  "name": "Ředitel ČIŽP ke kauze Bečva: Pracovali jsme bezchybně. S kritiky si to vyřídíme",
  "perex": "Ve Sněmovně se dnes z iniciativy předsedkyně Výboru pro životní prostředí Dany Balcarové konal seminář Co si odneseme z kauzy Bečva. Veřejné instituce se tu střetly v konfrontaci se zástupci občanské společnosti, akademiky a redaktory DR.",
  "text": "↗\nKulatý stůl na téma Co si odneseme z kauzy Bečva se konal díky pirátské poslankyni Daně Balcarové. Foto Pirátská strana\nKulatý stůl na téma „Co si odneseme z kauzy Bečva“ uspořádaný pirátskou poslankyní Danou Balcarovou v pátek se měl zabývat procesem při šetření příčin a zmírňování následků havárií na vodách, ale také komunikací státní správy s veřejností. Mezi panelisty byla pozvaná také reportérka Deníku Referendum Zuzana Vlasatá, spoluautorka průlomových investigací o zářijové ekologické katastrofě na řece Bečvě.\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nZástupci institucí státu — od ministerstva životního prostředí a zemědělství přes Povodí Moravy do Českou inspekci životního prostředí a vodoprávní úřad — se pokusili debatu rozmělnit tím, že se v úvodu zdlouhavě navzájem chválili, jak při šeření zářijové ekologické katastrofy a zvládání jejích následků postupovali bezchybně. Debaty se tentokrát osobně zúčastnil i ředitel inspekce Erik Geuss, který v uvedeném směru udával tón. Ministr životního prostředí, Richard Brabec, opět nepřišel.Ředitel Geuss čelil opakovaně otázce na to, jaké vzorky vody a ryb jeho úřad v souvislosti s havárií odebíral, kde a v jakých dnech a časech — a jaké látky, v jakých koncentracích v nich byly naměřeny. Jeho odpověď byla ale konzistentní: neřekneme, máme právní rozbor, z nějž vyplývá, že s ohledem na probíhající trestní řízení, to říci nesmíme. Na to však reagoval Petr Svoboda z katedry správního práva a správní vědy právnické fakulty Univerzity Karlovy: „Pan Geuss se schovává za paragraf osm trestního práva. Na výkon práce inspekce se tento paragraf ale nevztahuje. Je neobhajitelné, aby ČIŽP odmítala poskytnout jakékoli informace o tom, jaké hodnoty, kdy a kde naměřila... Je to nezákonné a ohrožuje to důvěru občanů v instituce,“ řekl.Jana Moravcová, bývalá ředitelka oblastního inspektorátu inspekce životního prostředí v Ústí nad Labem, kterou Erik Geuss v rámci své čistky na úřadu v roce 2015 vyhodil, k tomu doplnila, že inspekce nikdy v minulosti informace tohoto druhu před veřejností netajila.\nReportáž●Patočka, Vlasatá\nOdhaleno: V den otravy Bečvy se v Deze stala havárie. Proč zůstala utajena? \nZuzana Vlasatá pak zúčastněným připomněla, co odhalily investigativní reportáže Deníku Referendum k otravě Bečvy. Zaprvé, že ministr životního prostředí řekl jen pár dní po ekologické katastrofě, že „smyčka se stahuje kolem rožnovského areálu Tesla“, zatímco první otrávené ryby se objevily až o tři a půl kilometru dál po proudu řeky, tedy mnohem blíže chemičky Deza z holdingu premiéra Babiše. Zadruhé, že nad ránem před začátkem otravy v řece, se v Deze stala Agrofertem utajovaná havárie, při níž uniklo do dešťové kanalizace až deset kubíků toxické látky obsahující fenol. A dále, že dosud nebyly zveřejněny žádné důkazy, že v Bečvě zabíjely kyanidy, jak uvádí inspekce.Rybáři, především Stanislav Pernický, předseda místní organizace rybářského svazu v Hustopečích nad Bečvou, pak rozporovali tvrzení Erika Geusse, že pracovníci inspekce životního prostředí dorazili na míso katastrofy dvě hodiny po ohlášení události. Inspektoři byli podle Pernického velmi laxní, nespěchali a u Bečvy byli spatřeni až čtyři hodiny po ohlášení havárie. Jednatel Českého rybářského svazu Rostislav Trybuček připomněl, že vzorky vody, které rybáři sami odebrali na místě havárie téměř bezprostředně, inspekce zlikvidovala a nepoužila: „Mohly určitě pomoci lokalizovat zdroj otravy,“ řekl. Erik Geuss na jehoo zásadní připomínku nereagoval.Naopak v reakci kritiky na činnost státní správy, zejména jeho úřadu, reagoval vágními výhrůžkami, že bude inspekce řešit „jinou právní cestou“. V diskusi pak vystoupil šéfredaktor Deníku Referendum Jakub Patočka, který Eriku Geussovi připomněl, proč má o něm osobně a také o jeho instituci veřejnost oprávněné pochybnosti dlouhodobě.\nUpozornil ho na to, že podle poznatků publikovaných v DR provedl po svém nástupu v Inspekci personální čistku, v jejímž rámci se zbavil řady nejschopnějších pracovníků. Připomenul mu, že už v minulosti Deník Referendum prokázal, že Inspekce postupovala v zájmu Agrofertu, konkrétně v případě firem Navos a Kmotr v Kroměříži. Patočka poznamenal, že ani v jednom případě Inspekce Deník Referendum nežalovala, tím pádem asi uznala, že publikovaná zjištění jsou nenapadnutelná. „Nezákonné odpírání informací veřejnosti Inspekcí má jediný účel — neumožnit porovnat to, co, kdy, kde sebrali a co kdy zjistili, s tím, co, kdy, kde říkali. Pak se totiž ukáže, zda ředitel Geuss a ministr Brabec mluvili pravdu, anebo záměrně oba po celou dobu veřejnost klamali a záměrně odváděli pozornost k takzvanému rožnovskému kanálu. Protože pokud to tak je, jejich odpovědnost nebude jen politická, ale zřejmě i trestní,“ uzavřel své vystoupení šéfredaktor DR.Ředitel Geuss opustil kulatý stůl před jeho ukončením. Na otázku Deníku Referendum, od kdy Inspekce ví, že ryby v Bečvě neotrávil kyanid anebo pouze kyanid, neodpověděl.",
  "datum": "Domov → Zpráva11. prosince 2020 v 15.12"
},
{
  "url": "https://denikreferendum.cz/clanek/32079-konec-uhli-v-cr-konkretni-rok-zasadni-neni-podpora-obnovitelnych-zdroju-ano",
  "name": "Konec uhlí v ČR: konkrétní rok zásadní není, podpora obnovitelných zdrojů ano",
  "perex": "Závěry české vládní Uhelné komise nevycházejí z faktického poznání situace v energetice, zejména ignorují vývoj cen. Pro českou společnost mohou mít nepříznivé důsledky na celá desetiletí.",
  "text": "↗\nDůležitým faktorem je vývoj ceny emisních povolenek. Díky němu se může provoz uhelných zdrojů stát nerentabilním mnohem dříve, než na kdy je plánován jejich konec podle doporučení Uhelné komise. Foto AlBi, WmC\nZatímco výstupem německé uhelné komise za více než šest měsíců jejího působení byla podrobná, více než tří set stránková zpráva, pak česká Uhelná komise se prozatím omezila na stručné, šestibodové usnesení. Jedním z hlavních bodů je podmínka náhrady utlumovaných uhelných elektráren jinými zdroji. Tento požadavek vypadá na první pohled zcela oprávněně, horší je to s jeho explicitní vazbou na výstavbu nových jaderných zdrojů. \nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nPokud totiž Uhelná komise doporučuje útlum uhlí do roku 2038, může se snadno stát, že žádný nový jaderný zdroj v té době jednoduše nebude k dispozici. Současné plány sice počítají se spuštěním nového bloku v Dukovanech v roce 2036, zároveň prakticky nikdo v euroatlantické oblasti není schopen postavit jadernou elektrárnu včas a podle smluveného rozpočtu. Průměrná délka výstavby se aktuálně pohybuje kolem dvanácti let. Kdyby by se začalo s výstavbou nového bloku podle plánu v roce 2029, znamenalo by to jeho dokončení nejdříve v průběhu 40. let tohoto století.Pokud nebude prodloužena životnost stávajících dukovanských bloků, mohl by nový blok nanejvýš pokrýt část výpadku, který vznikne jejich odstavením. Pokud bude naopak životnost bloků prodloužena, mohl by nový reaktor zajistit nanejvýše deset procent tuzemské spotřeby elektřiny. I v nejlepším případě tedy nový jaderný blok mnoho uhelné kapacity nenahradí.Namísto jadernými elektrárnami, by uhelné zdroje měly být primárně nahrazovány zdroji obnovitelnými, v kombinaci s plynovými elektrárnami pro vykrývání špiček spotřeby. Tvrdí to alespoň nedávné studie renomovaných organizací, jakými jsou BloombergNEF, Ember nebo Energynatutics. Jejich srovnání lze nalézt v souhrnné infografice na stránkách projektu Fakta o klimatu.Argument, že se v uvedeném případě jedná o náhradu jedněch fosilních zdrojů druhými, není zcela na místě. Například podle zmíněné studie Ember, která kromě výroby elektřiny řeší i teplárenství, by se výroba z nových plynových zdrojů podílela na náhradě uhlí z přibližně osmnácti procent či ze čtrnácti procent — to v případě zapojení bateriových úložišť. Zbytek by připadal především na nové solární a větrné elektrárny. Takto vybudovanou infrastrukturu lze navíc do budoucna využít v rámci zavádění technologie power-to-gas, určené k ukládání přebytků výroby z obnovitelných zdrojů pro jejich pozdější využití.Důležitým faktorem je i vývoj ceny emisních povolenek. Díky němu se může provoz uhelných zdrojů stát nerentabilním mnohem dříve, než na kdy je plánován jejich konec podle doporučení Uhelné komise. V tom případě vyvstává logická otázka, kdo by jejich provoz dále financoval. Další dotování uhelného průmyslu je nejspíše to poslední, co bychom si mohli přát, už jen s ohledem na miliardové externí škody, které každoročně způsobuje. I z tohoto důvodu je nezbytná podpora výstavby nových obnovitelných zdrojů a energetických úspor, s využitím k tomu určených evropských fondů tak, aby jimi bylo možné uhlí nahradit co nejdříve.Z hlediska ochrany klimatu není zásadní ani tak konkrétní rok odstavení poslední uhelné elektrárny, jako spíše tvar takzvané útlumové křivky, která mimo jiné určuje kolik emisí bude v daném časovém úseku vypuštěno. Je rozdíl mezi situací, kdy snižování výroby z uhelných zdrojů bude probíhat formou exponenciálního poklesu, v porovnání se stavem, kdy většina z těchto zdrojů bude provozována až do poslední chvíle. Scénáře, se kterými pracovala Uhelná komise, se ve svém průběhu až do konce této dekády blíží spíše druhé ze zmíněných variant. Dlužno dodat, že oficiálně zatím žádná útlumová křivka zveřejněna nebyla.Uhelná komise zatím příliš neřešila ani detailní zhodnocení ekonomických a sociálních dopadů útlumu těžby uhlí. Těmi se zabývala naopak neoficiální Stínová uhelná komise, složená z odborníků a zástupců veřejnosti z těžebních regionů. Ta ve svých výstupech dochází k závěru, že dřívější odklon od uhlí pravděpodobně urychlí ekonomické zotavení uhelných regionů a bezpochyby přinese dřívější zlepšení zdraví a kvality života jejich obyvatel.Nyní je na české vládě, jak se k doporučení Uhelné komise postaví, respektive jaký zvolí další postup. Zdali se rozhodne výše zmíněná rizika ignorovat, nebo zdali před konečným rozhodnutím o uhelném útlumu nařídí jejich další přezkoumání. Svoji roli hrají i nově schválené zpřísněné emisní cíle EU, k jejichž plnění se Česká republika zavázala. Kromě rychlého odklonu od uhlí totiž není mnoho jiných možnosti jak naše emise účinně snižovat.V dané souvislosti by možná nebylo od věci zvážit také další aktualizaci Státní energetické koncepce. Ta poslední totiž pochází z roku 2015. Ačkoli se pět let může zdát jako krátká doba, v našem případě se výrazně změnily náklady na výrobu elektřiny z jednotlivých zdrojů. Zatímco například cena elektřiny z jádra nadále narůstá, cena elektřiny z obnovitelných zdrojů a zejména fotovoltaiky, zaznamenává nevídaný pokles. V každém případě platí, že bez ucelené strategie by se neměla přijímat důležitá rozhodnutí, zvláště ne taková, která budou ovlivňovat naše životy na desítky let dopředu.",
  "datum": "Domov → Komentář14. prosince 2020 ve 12.22"
},
{
  "url": "https://denikreferendum.cz/clanek/32077-namisto-vymluv-by-deza-mela-investovat-sve-stamilionove-zisky-do-modernizace",
  "name": "Namísto výmluv by Deza měla investovat své stamilionové zisky do modernizace",
  "perex": "Na zveřejnění utajované havárie, která jen o několik hodin předcházela otravě Bečvy, reagovala chemička Agrofertu výmluvami, zlehčováním a útoky na novináře. Nic to nemění na tom, že její zastaralé provozy představují bezpečnostní riziko.",
  "text": "↗\nKdyž už mluvčí Dezy navádí k užitečným informacím obsaženým v bezpečnostních listech chemikálií, je zde možno citovat bohaté spektrum klasifikací fenolu: toxický, leptavý, způsobující poškození orgánů a genetické poškození při dlouhodobé expozici a toxický pro vodní organismy. Foto Deník Referendum\nDeník Referendum v reportáži z 30. listopadu přinesl zásadní odhalení o dobře utajené havárii v areálu chemičky Deza, která se stala v brzkých ranních hodinách dne katastrofické otravy řeky Bečvy. Přestože stále není vyjasněno, jakým způsobem mohla přesně tato havárie souviset s otravou řeky, jedná se o další v řadě důkazů, jakým způsobem se Deza „staví čelem“ k havarijním událostem: zamlčováním a mlžením nejen vůči veřejnosti, ale i příslušným kontrolním institucím. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nO závažnosti tohoto incidentu svědčí i fakt, že zjištění odhalená v reportáži a následné dotazy „naštvaly“ i do té doby k Deze velmi benevolentní Českou inspekci životního prostředí. Za jednoznačný prohřešek z pohledu Inspekce označil zamlčení incidentu v Deze její ředitel Erik Geuss, který se nezdráhal pojmenovat jednání chemičky jako „delikt“. Postoj Dezy, tlumočený výroky mluvčího Agrofetu Karla Hanzelky v různých médiích, v reakci na odhalení reportérů Deníku Referendum tentokrát vybočuje z obvyklého standardu mlžení, manipulace s čísly a zamlčování podstatných okolností. Tentokráte krátce po zveřejnění Agrofert a Deza oznámily, že na reportéry Deníku Referendum i vydavatelství podají trestní oznámení, kde jako jeden z důvodu uvedly „jejich soustavné nepravdivé veřejné obviňování společnosti Deza ze zavinění otravy ryb v řece Bečvě z letošního 20. září.“1. Mluvčí Agrofertu mylně popsal parametry havárieDle článku na webu irozhlas.cz, mluvčí Hanzelka řekl ČTK, že               „v důsledku pochybení zaměstnance přetekla směs sody a vápenného hydrátu z provozního reaktoru kvůli překročení teploty směsi v reaktoru. ‚Tvrzení některých médií, že jde o toxické látky, je mylné. Podle bezpečnostních listů obou uvedených složek ani jedna z těchto látek není toxická,‘ uvedl Hanzelka.“Na prvním místě je třeba uvést, že mluvčí Agrofertu zřejmě dobře nestudoval interní zápis o této „provozní události“, jinak by věděl, že obsah kaustifikačního reaktoru unikl ještě před přidáním vápenného hydrátu. Uniklá směs byla tedy zejména horkým koncentrovaným roztokem sody (uhličitanu sodného) se zbytky louhu (hydroxidu sodného) a ve vodě rozpustných i nerozpustných látek, původem z provozu extrakce fenolů z takzvaného karbolového oleje, jedné z frakcí získaných destilací dehtu. Je pravdou, že bezpečnostní list „jedlé sody“ jako čisté chemické sloučeniny uvádí, že se jedná o látku, která není klasifikována jako nebezpečná pro vodní prostředí. Obávám se, že příslušné testování toxicity sody jistě nezahrnovalo situaci, kdyby se ve vodním toku ocitlo zmíněných deset kubíků koncentrovaného roztoku sody se silně alkalickou reakcí (hodnota pH 11—12). Je tudíž zřejmé, že souvislost uhličitanu sodného — tedy sody — jako takového s otravou řeky Bečvy bude spíše méně významná.2. Mluvčí Agrofertu poskytl o úniku látek z kaustifikace dvě protichůdné verzePan Hanzelka o uniklé směsi tvrdil, že „…ze své podstaty nemohla být příčinou otravy ryb v Bečvě“ a že „…převážná část skončila v záchytných valech. Tato provozní událost byla nahlášena mistrovi vodního hospodářství, který mimo jiné provedl kontrolu kvality dešťových vod. Z provedených analýz vyplynulo, že nedošlo k žádnému nadlimitnímu překročení jakéhokoli sledovaného parametru.“V tomto bodě se verze mluvčího poněkud rozcházejí. Výše zmíněná citace o zachycení v dešťové kanalizaci je v souladu s výrokem ředitele České inspekce životního prostředí, který v rozhovoru pro Deník N uvedl: „Ale problém je v tom, že jsme kontrolovali, co jde ven. Oni to zachytili v rámci dešťové kanalizace, která ven nejde“. Naopak je v rozporu s vyjádřením mluvčího Dezy, respekive Agrofertu, pro ČTK: „Navíc převážná část uniklé směsi skončila v záchytných valech, odkud byla přečerpána k přečištění do chemické čistírny odpadních vod. Dále pak bylo postupováno podle standardních technologických postupů,“ uvedl Hanzelka.  Vyvstává tedy zásadní otázka: zda pracovníci chemičky vůbec tuší, kam vede kanalizace pod poklopem kanálu, kam vytekla a byla spláchnuta směs z kaustifikačního reaktoru. Pokud by to byla takzvaná „dešťová kanalizace“ (tedy kanalizace svádějící srážky z vozovek, chodníků a podobně), tak ta je dle dostupné dokumentace svedena přímo do levé poloviny laguny ve Lhotce, která slouží jako akumulační nádrž pro přípravu užitkové vody. V tomto případě je také záhadou, co měl mluvčí na mysli při zmínce o tom, že „nedošlo k žádnému nadlimitnímu překročení jakéhokoli sledovaného parametru“ — v dešťové vodě se totiž obvykle žádné parametry nesledují. Pokud by naopak „soda“ byla spláchnuta do jedné z větví takzvané chemické kanalizace svádějící mírně znečištěné srážkové a provozní vody, tak tato dle dokumentace ústí v jedné ze záchytných jímek v provozu nedávno rekonstruované biologické čistírny odpadních vod. Jakým způsobem by z tohoto místa mohla být odpadní voda čerpána na chemickou čistírnu, která se nachází na opačném konci areálu chemičky, je dosti nejasné. 3. Mluvčí Agrofertu přiznal, že kromě sody unikly i fenoly V dalších reakcích mluvčího Agrofertu se objevuje důležité přiznání, že kromě netoxické sody se v uniklé směsi vyskytují i toxické fenoly:               „V uniklé směsi vody a sody je obsažen fenol v koncentraci nižší než 0,3 procenta hmotnostního.“ Zmíněná koncentrace „0,3 procenta hmotnostního“ se zdá býti na první pohled blízká dříve zmíněným „stopovým koncentracím“ kyanidů v odpadních vodách firmy Deza. Při bližším prozkoumání se jedná o koncentraci odpovídající 0,3 gramu fenolu na 100 gramu dotčené směsi, kterou nelze dost dobře nazvat roztokem, protože obsahuje jistou část nerozpustných dehtových látek, což se rovná třem gramům na kilogram směsi. Při zvážení faktu, že hustota této směsi bude jistě vyšší než hustota vody, jedná se o koncentraci minimálně tři gramy fenolu na litr. Vzhledem k dříve dokumentovanému mlžení ohledně koncentrací kyanidů v odpadních vodách, je otázkou, zda se opravdu jedná o hodnotu maximální nebo spíše hodnotu obvyklou či střední. Když už mluvčí Dezy navádí k užitečným informacím obsaženým v bezpečnostních listech chemikálií, je zde možno citovat bohaté spektrum klasifikací fenolu: toxický, leptavý, způsobující poškození orgánů a genetické poškození při dlouhodobé expozici a toxický pro vodní organismy. Důležité jsou i uvedené limity pro koncentrace fenolu v životním prostředí: 0,008 miligramu na litr pro sladkou vodu, případně 0,091 miligramu na kilogram pro sladkovodní sedimenty.  Z hlediska účinků na sladkovodní ryby je pro fenol uváděna pro takzvanou „koncentraci bez pozorovaných účinků“ (NOEC, No Observed Effect Concentration) hodnota 0,077 miligramů na litr — zde se ovšem jedná o účinky pozorovatelné při dlouhodobém působení po dobu desítek dnů. U akutní toxicity je pro dosažení účinků v řádu desítek minut až hodin potřeba koncentrace fenolu nad hladinou 10 miligramů na litr vody, při koncentraci nad cca 50 miligramů na litr již dochází ke rychlé ztrátě orientace ryb během několika minut a smrti do přibližně patnácti minut. V uniklém množství „sody“ se tedy mohlo nacházet odhadem až několik desítek kilogramů fenolu. Tyto fenoly nepředstavují obvykle při teoreticky uzavřeném koloběhu mezi provozem fenolu a kaustifikace závažnější problém — pokud pomineme možné poleptání a přiotrávení neopatrné obsluhy. Pokud vezmeme v úvahu v literatuře střední letální dávku fenolu při orálním požití 10—15 gramů (přitom byly popsány případy úmrtí i při dávce jednoho gramu fenolu), stačilo by množství uniklého fenolu k otravě desítek osob. Přestože by toto množství vzhledem k předpokládanému naředění říční vodou možná samo o sobě nestačilo k tak silně a rozsáhlé otravě v délce přibližně čtyřiceti kilometrů, je označení podobného nekontrolovaného a neoznámeného úniku toxických látek jako interní „provozní události“ velmi cynické. 4. Ačkoli si je mluvčí „stoprocentně jist“, v realitě havárie otravu Bečvy způsobit mohlaPan Hanzelka také reagoval na hypotézu možnosti vzniku kyanidů po reakci fenolů obsažených v uniklé směsi z kaustifikačního reaktoru, která byla s odkazem na vědecký článek uvedena v deníku Právo: „Podle mluvčího Agrofertu je vznik takové chemické reakce v kanalizaci nepravděpodobný. Deza nepracuje s kyselinou dusitou.“ Deza s kyselinou dusitou opravdu nepracuje, a to ani v případě, že by snad pracovat chtěla. Kyselina dusitá jako taková totiž neexistuje, nelze ji připravit, koupit ani s ní pracovat. Je to velmi nestálý a reaktivní produkt, vznikající z dusitanů, kterou jsou naopak v odpadních vodách často bohatě zastoupeny, v silně kyselém prostředí. Pokud se týká fenolů v alkalickém prostředí uniklé sody, tak je tato reakce jistě nepravděpodobná — nikoliv však nemožná. Jak se při této a dalších obvykle utajených událostech ukazuje, provozní látky a jejich směsi v zastaralých provozech v areálu Dezy unikají prakticky neustále. Stejně tak lze vážně pochybovat o dokonalosti kanalizačního systému, jehož jádro pochází z doby Urxových závodů z osmdesátých let minulého století. Lze také pochybovat o tom, nakolik aktuální stav odpovídá ideálu popsanému mluvčím firmy, podle kterého chemička „provozuje kanalizační systém, který separuje a ošetřuje odpadní vody podle jejich použití“, a tedy „jsme si stoprocentně jistí, že tato provozní událost v našem podniku nebyla a ani nemohla být příčinou otravy ryb“.Havárie kaustifikačního reaktoru nebyla důsledkem selhání obsluhy, ale systémuJak taková „stoprocentní jistota“ vypadá v praxi archaických chemických provozů v České republice vypovídá dobře epizoda fenolové otravy vod ze dne 20. února 2019 při úniku z objektu Sokolovské uhelné ve Vřesové na Karlovarsku. Zpráva Krajského úřadu Karlovarského kraje o vzniku a dopadech této „závažné havárie“ popisuje, jak došlo k „úniku znečištěné vody z průmyslové kanalizace na tlakové plynárně a jejímu průniku do dešťové kanalizace, následně do dočišťovací nádrže u Chodova… Událost byla částečně neovladatelná do doby, než byl zjištěn únik přes kanalizaci do dočišťovací nádrže (noční hodiny dne 20. 2. 2019), a byla při ní zvýšená pachová postižitelnost.“Jinými slovy, v místě křížení chemické a děšťové kanalizace došlo k déle nepozorovanému narušení jejich těsnosti. V tomto případě byla ve srovnání s Bečvou mediální pozornost výrazně nižší — přilehlý Chodský potok je již následkem chronických úniků toxických látek z provozu Sokolovské uhelné dávno mrtvým tokem.Neovladatelnost havarijního úniku obsahu kaustifikačního reaktoru v provozu Dezy v noci na 20. září 2020 byla dána vypnutím signalizačního alarmu a nezajištěným poklopem reaktoru. Tedy stavu, který rozhodně nevyplývá z opomenutí obsluhy, ale z rozhodnutí příslušných mistrů a technologů provozu, a který je těžko slučitelný s firemní péčí o bezpečnost pracovníků obsluhy. Je na místě se ptát, nakolik si je obsluha vědoma silně toxických účinků fenolů obsažených v „sodě“ recyklované po extrakci fenolů. V této souvislosti je vhodné si připomenout humornou vzpomínku anonymního pamětníka, který v časopise Dezy Valašský Chemik (vydání z února 2017) v části nazvané „125 let Dezy / Historky z chemického závodu očima pamětníků“ popisuje „progresivní analytickou metodu“ používanou na takzvané karbolce dnes již neexistujícího ostravského závodu Dezy: „…odpadní uhličitan vápenatý se pral před odvozem na skládku odpadů s vodou, aby se odstranil zadržený louh a fenoly. Na tomto pracovišti pracovaly ženy. Stupeň vyprání se kontroloval analyticky tak, že pracovnice si nabrala na prst vzorek vápenné kaše a olíznutím jazykem zkusila, zda vápenná kaše má ještě louhovou příchuť a podle toho praní ukončila…“ Dnes již snad nikdo nenutí pracovníky kaustifikace kontrolovat průběh reakce lízáním toxické směsi fenolů. Nejen v rámci péče o zdraví a bezpečnost svých zaměstnanců by firma Deza měla na místo do pokusů o trestní postih novinářů něco více ze svých stamiliónových zisků investovat spíše do modernizace a zabezpečení svých provozů na úroveň technologií 21. století.",
  "datum": "Domov → Komentář14. prosince 2020 v 11.03"
},
{
  "url": "https://denikreferendum.cz/clanek/32075-covid-a-katolicismus",
  "name": "Covid a katolicismus",
  "perex": "„Nedbaní náboženských potřeb obyvatelstva, jak ve své hantýrce říkali bolševici, může být jednou z příčin například i daňového řádění ve Sněmovně a Senátu.“",
  "text": "↗\nČeské Lurdy jsou ve Filipově—Philippsdorfu ve Šluknovském výběžku. Tamější bazilika na historické pohlednici. Foto WmC\nKdo byl někdy v Lurdech, vybaví si berle, které tam zanechali ti, kdo se zázračně uzdravili díky Panně Marii. České Lurdy jsou ve Filipově—Philippsdorfu ve Šluknovském výběžku. V noci na 13. ledna 1866 se tam na smrt nemocné a už svátostmi zaopatřené Magdaleně Kade zjevila Panna Maria a řekla jí: „Mé dítě, už se to hojí.“ Uzdravila se, žila pak ještě čtyřicet let. \nPsali jsme z regionů ještě, než to bylo cool. Prosíme, podpořte nás a pomozte nám stabilizovat provoz redakce.\n♥︎ Daruji\n×\nV bazilice Panny Marie pomocnice křesťanů, která brzy vnikla na místě zázraku, je vidět i její postel. Měla ji půjčenou od sousedů. Křesťané, a katoličtí křesťané zvlášť, se vztahují ke zdrojům pomoci, které pocházejí i odjinud než od lékařské vědy nebo vlády. Tato pomoc ničemu nekonkuruje. Žije se úplně normálně, a k tomu se modlí. Víra je v sekulárním státě naštěstí soukromou záležitostí. Mít ale k této soukromé záležitosti rozumné podmínky, které nikoho neruší, je prostě a jednoduše svaté právo. Naše země vznikla na křesťanské kultuře, s legitimním a důležitým podílem kultury židovské. Křesťané se po české zemi můžou pohybovat jako po své, aniž by ji komukoli brali. Všude jsou nějaká poutní místa, hroby lidí, kteří umřeli v pověsti svatosti nebo jsou rovnou svatí. Křesťané se po české zemi pohybují jako v prostředí, které s nimi mluví, a povzbuzuje je. Farář v pohraničí, které se v posledních letech horko těžko zvedá, řekl v kostele: „Vláda nás vyzývá, abychom zůstali doma. Poslechneme ji. Naším domovem je kostel. Kostel bude otevřený daleko víc, než když není pandemie. Přicházejte do svého domova k soukromé pobožnosti a dodržujte při tom všechna hygienická opatření. I z pohledu čistě světského je tu co do rozestupů a větrání daleko bezpečněji než v nedalekém Lidlu, Penny a Tescu.“Pražský Hrad je pro katolické křesťany jedním z důležitých míst. Na svatého Jana Nepomuckého se obracely prosby po řadu staletí, a není důvod, aby se neobracely dál. Svatý Jan Nepomucký není v žádné konkurenci s Prymulou nebo Blatným, dokonce se i jim nabízí, aby k němu přišli, a trochu se usebrali. Za běžných okolností je hrob svatého Jana Nepomuckého ve zpoplatněné části katedrály svatého Víta. Dnes navíc v uzavřeném areálu Hradu. Nejenom křesťané, ale i lidé, kteří se nějak vztahují k české historii, potřebují, aby Hrad byl normálně otevřený. Prostě se odtud čerpá posila v podivné době. Pak otevřený Hrad potřebují také ti, kdo jdou pěšky, a areálem Hradu mají kratší a hezčí cestu. Na internetových stránkách Hradu se píše: „Areál Pražského hradu zatím zůstává i nadále uzavřen. Na prvním místě zůstává zajištění zdraví a bezpečnost návštěvníků. Pro areál Pražského hradu nelze automaticky aplikovat opatření pro muzea a galerie, ani opatření pro hrady, zámky a památky.“Vedoucí Kanceláře prezidenta republiky Vratislav Mynář k tomu dovysvětluje: „Je nutné vycházet z celkové povahy a smyslu opatření, jejichž aplikací bychom neměli vytvářet situace jdoucí proti smyslu zdravotní prevence. Například přeplněná nádvoří a fronty za přísné regulace vstupu do návštěvnických objektů.“ V textu se konstruují přeplněná nádvoří v době, kdy v Praze nejsou turisté. Konstruují se fronty, které na kulturu vypadají jinak než na zboží, což dokazuje fronta na výstavu Rembrandta, která se pokojně vine Staroměstským náměstím. Lidé si v této frontě často čtou, rozestupy dva metry se drží i na schodech paláce Kinských a ve výstavě samé je asi desetina lidí než třeba v Bille, ať se tu jmenuje další řetězec.Dalším pokojným místem je výstava Mikuláše Medka, kde se také lidé chovají mimořádně ohleduplně, a jsou rádi, že tuto událost ještě stihnou. Myslím si, že Hrad má být v době pandemie otevřený a ke hrobům svatých má být regulovaný přístup bez placení. Prostě protože jsou to naši svatí a povětšinou se těší lepší pověsti než v tiskové zprávě jmenovaný Vratislav Mynář. Ale i on by v katedrále mohl najít útěchu, kdyby ji otevřel, a tam zašel, protože svatému Zikmundovi, jednomu z našich patronů, taktéž pohřbenému v katedrále, bylo odpuštěno mnohem víc. Zabil syna kvůli moci, ale pak se kál.Poutní místo ve Filipově, které je stranou, tedy spolehlivě mimo Prahu, a spravuje ho církev, také není otevřeno čtyřiadvacet hodin denně, aby se tam dalo modlit za ústup pandemie, uzdravení národa, moudrost politické reprezentace, za dobré počasí, a za další věci, za které se tak modlívá.Dobrou zprávou roku 2020 je vztyčení mariánského sloupu na Staroměstském náměstí. Pandemie neutlumila zcela politické třeštění a pokusy o manipulaci polského typu, ale je povzbudivé, jak si tam sloup tak je, a lidem se líbí, a přivádí je na lepší myšlenky, kardinál nekardinál. \nVyprávění●František Sauer\nJak jsme strhli Mariánský sloup na Staroměstském náměstí\nMariánský sloup je důkazem, že když se v českých zemích něco dlouho chce, prosadí se to. Ve výpravné publikaci Duchovní střed Evropy o mariánském sloupu od Petra Blažka a Vojtěcha Pokorného najdeme dopis sochaře Petra Váni papeži Janu Pavlovi II. Papeže oslovuje Vážený Jane Pavle II. a v popisu duchovního prožitku při tvorbě sochy Panny Marie se mimo jiné dočteme: „Ty jsi řekl, postavte sloup. Postavte jej z naděje. Postavte jej jako sloup Panny Marie, mé matky. Postavte jej zadarmo, každý ať pracuje bez odměny, s nadějí, se štěstím v srdci. Pracujte na místě, kde každý má být, každý, kdo má vůli přijít a pracovat, ať může.“ Jsou to dobré věty, v knize vhodné k Ježíšku, už protože je krásná.   Levicově smýšlející kolemjdoucí mohou vzpomenout na indické dělníky, kteří vylamovali kámen na pískovcový dřík. Určitě pracují v přetěžkých podmínkách. Sloup se někdy interpretuje jako duchovní střed Evropy. Svým krásně narůžovělým dříkem se propojil s osudem Indie a jejích lidí, což vůbec není marné. Ekologicky orientovaní kolemjdoucí mohou založit iniciativu na obnovu Krocínovy kašny, která tam také stála, a její zbytky v Lapidáriu umožňují věrnější rekonstrukci, než tomu bylo u sloupu. Jenže na sloup byla k dispozici víra. Tu v jiném než náboženském gardu na chvíli dodal komunismus a dopadlo to katastrofálně. Československé jaro 1968 vrcholící Vysočanským sjezdem je v tomto příběhu jedním z mála pozitivních zázraků, a to v dějinách komunismu celosvětového.Na závěr bych chtěl ještě jednou konstatovat, že nedbaní náboženských potřeb obyvatelstva, jak ve své hantýrce říkali bolševici, může být jednou z příčin například i daňového řádění ve Sněmovně a Senátu. Babička v jakémsi literárním textu z šedesátých let říká: „To máte z toho, že se nemodlíte.“",
  "datum": "Domov → Fejeton13. prosince 2020 v 11.28"
},
{
  "url": "https://denikreferendum.cz/clanek/32074-co-nevime-o-soudruzich-z-ndr-srovnavani-ceske-a-vychodonemecke-zkusenosti",
  "name": "Co nevíme o soudruzích z NDR? Srovnávání české a východoněmecké zkušenosti",
  "perex": "Autor rozvíjí debatu, kterou v Deníku Referendum započaly úvahy Kateřiny Smejkalové, Aleny Zemančíkové a cyklus úvah mladých českých a východoněmeckých intelektuálů Zrazení a zrozeni svobodou.",
  "text": "↗\n„V jednom svém výzkumu jsem se zabýval transformací městského prostoru v 90. letech v Hradci Králové a ve východoněmecké Jeně. V bývalém východním Německu se příliš nepřejmenovávalo, příliš se nebouraly pomníky.“ Foto Uwe Dörnbrack, Flickr\nKateřina Smejkalová se ve svém eseji dotkla jednoho z nejpozoruhodnějších fenoménů posledních třiceti let, a sice pesimismu východoněmecké mládeže ohledně společenských změn po roce 1989, který kontrastuje s optimismem většiny mladých Čechů a Češek, snad s výjimkou nepočetných příznivců Ortelu a Okamury a ještě méně početných příznivců radikální levice.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJak nikdy neopomenou konstatovat výzkumy veřejného mínění, kritický postoj ke změnám, které přinesl rok 1989, v České republice převažuje mezi starší generací, obyvateli menších obcí, méně vzdělanými a méně vydělávajícími. Naopak v bývalé NDR je to do značné míry opačné: nespokojená je hlavně mladá a střední generace a obyvatelé měst, nespokojení jsou v podobné míře lidé všech úrovní vzdělání. Zatímco Praha je baštou české pravice, je východní Berlín baštou německé levice. Jak je to možné? Odpověď musíme hledat v českých a německých moderních dějinách. \nEsej●Kateřina Smejkalová\n17. listopadu 2020: je čas na nový příběh o minulosti i přítomnosti\nPředevším je to zkušenost s nacismem, která ovlivňuje nastavení politického spektra, jež se v Německu kloní spíše doleva a v České republice je setrvale napravo. Hlavní německá strana stojící napravo od středu, CDU, by se nikdy nenazvala pravicí a její program byl vždy ovlivněn křesťansko-sociálním učením. Na rozdíl od hegemona české pravice, ODS.Východní Německo bylo přes všechny své vady pro mnohé své obyvatele přeci jenom zemí, která zúčtovala s nacisty jednoznačněji než západní Německo. Bývalí nacisté se objevovali v SRN ve vysokých vládních funkcích nebo v médiích a v 80. letech mašírovali neonacisté ulicemi západoněmeckých měst, zatímco ve východním Německu toto neexistovalo. Když padl východoněmecký socialismus, kdokoli by sahal na levicové tradice a chtěl by například přejmenovávat ulice Karla Marxe nebo bourat pomníky Rudé armády, ocital by se poblíž neonacistů.Rudá armáda byla pro mnoho východních Němců osvoboditelkou, zatímco pro většinu Čechoslováků po roce 1968 okupantem. Když neonacisté v lednu 1990 zhanobili památník Rudé armády v Berlíně-Treptowě, byla transformovaná státostrana SED — tehdy přejmenovaná na Stranu demokratického socialismu — schopná v součinnosti s disidenty svolat několikasettisícové protestní shromáždění.Naopak KSČ se v té době obávala, aby ji nezakázali, a objevit se na náměstích se proto neodvažovala. Antinacismus ale bohužel není vždy jen k užitku: část německá levice vyznává na základě svého odporu k nacismu postoje zvané antideutsch, tedy hysterické odmítání všeho německého. Má dětinskou představu, že vše, co je proti Německu, je dobré a například oslavuje vybombardování Drážďan americkým letectvem. My Češi můžeme být rádi, že si podobnou historickou vinu neneseme.V jednom svém výzkumu jsem se zabýval transformací městského prostoru v 90. letech v Hradci Králové a ve východoněmecké Jeně. V bývalém východním Německu se příliš nepřejmenovávalo, příliš se nebouraly pomníky. Naopak v Hradci bylo všechno čpící levicí vyhozeno. Nezmizely jen pomníky Gottwalda a Lenina ale i sovětský tank, pomník osvobození. Zatímco v Jeně zůstala ulice pojmenovaná po Salvadoru Allendemu, v Hradci ji přejmenovali na Milady Horákové, ačkoli byl zavražděný chilský prezident bezpochyby osobou stejné morální velikosti.Jak jsem doložil ve svém dalším výzkumu o vnímání Karla Marxe a Bedřicha Engelse u nás a v Německu, ve druhém případě by jejich vyhození z veřejného prostoru znamenalo zbavovat se vlastní národní tradice, zatímco v českých zemích byli oba filosofové přeci jenom cizinci.Nikdo se v zde nepozastavil nad tím, když Václav Havel podpořil přejmenování nábřeží Bedřicha Engelse s tím, že šlo o „bezvýznamného filosofa“. Něco takového by si německý státník nemohl připustit, vždyť k Engelsovi se hlásí německá sociální demokracie a před nedávnem mu byl ve Wupperthalu odhalen pomník. V 90. letech dokonce prošlo, když Václav Benda nazval Allendeho vrahem a Augusta Pinocheta „statečným mužem“, čímž zasadil veřejnému rozlišování morálního a nemorálního podobnou ránu, jak když Václav Klaus prohlásil, že nerozeznává čisté a špinavé peníze.Český prostor také na rozdíl od Německa neprodělal kulturní revoltu 60. let, která tuto společnost a poté i bývalou NDR senzibilizovala k některým problémům a nastavila veřejnou diskusi způsobem, který je důležitý pro fungování demokracie: plodem 60. let je dodnes veřejně aktivní německé studentstvo, síť squatů a alternativních klubů mládeže, politika podpory ženám a menšinám, antirasismus, pojmy solidarita a sociální spravedlnost, které si nikdo nedovolí na veřejnosti zpochybňovat.Odvrácenou stránkou je, že některé rysy podpory menšin a žen prohlubují nerovnosti jiné a že takzvaná politická korektnost někdy znemožňuje mluvit o závažných problémech. Je to zejména otázka intersekcionality, že tedy práva například žen znamenají především práva středostavovských žen nebo že dostanete kladné body za etnický původ, ale nikoli už za původ dělnický. Přesto popsané dědictví ve východním Německu zabránilo několika věcem, které po roce 1989 fatálně poškodily postavení žen českých. Jde zejména o rozhodnutí zrušit jesle, namísto jejich zlepšení. To bylo něčím, co nás od Západu jednoznačně vzdálilo. Polistopadová moc v České republice sice dosadila ženu do jedné z nejvyšších ústavních funkcí, ale nikomu nevadilo, že se snížil podíl žen v zastupitelských sborech a že nevznikla žádná legislativa na jejich ochranu. V postavení žen tak dnes patříme na spodní příčky v Evropské unii. V polistopadové České republice se kvůli absenci kulturní revolty 60. let příliš neprosadila ani výrazná ochrana etnických menšin. Východoněmecká společnost byla počátkem 90. let zaskočena nástupem neonacismu (Rostock, Hoyeswerda), ale tvrdá reakce státu dokázala tuto scénu na mnoho let rozbít. České hnutí skinheads začínalo pomaleji, ale bylo dlouho úřady tolerováno. V českém případě udělala nová moc pro ochranu Romů a zlepšení jejich sociálního postavení velmi málo. Verbálně je sice podpořil Václav Havel, nový režim vyslal pár Romů do parlamentu, zahájil vysílání televizního pořadu, ale jejich pracovní místa ochránit nedokázal.Další aspekt, proč se obyvatelé bývalé NDR po roce 1989 neposunuli tolik doprava jako v České republice, byl sám vznik tohoto státu. Odpůrci levice odsud prchali v roce 1945 před Rudou armádou, nebo odešli, když bylo zřejmé, že se bude na východě Německa budovat sovětský socialismus. Navíc Honeckerův režim byl přeci jen méně tupý než českoslovenští normalizátoři, kteří dokázali obyvatele státu imunizovat proti socialismu na desítky let.V NDR se mohlo trochu více podnikat, byla trochu větší náboženská svoboda, častěji se objevila nějaká kritická kniha a mohla zahrát nějaká nekonformní hudební skupina. Soudruzi v NDR byli opatrnější také z důvodu strachu z masové emigrace svých občanů na Západ, takže nezaplevelili ulice svých měst pomníky Leninů, což spolehlivě rozčilovalo občany Československa. Vládnoucí strana NDR nezažila žádné masové čistky jako KSČ po roce 1968 a existovalo v ní vždy proreformní křídlo, které zároveň věrno tradici silné meziválečné německé komunistické strany autenticky věřilo v demokratický socialismus. Veřejný diskurz NDR také poněkud kultivovala západní média: západní televizi sledovala většina obyvatel a každý si mohl udělat svůj názor, čemuž se musela východoněmecká televize přizpůsobovat.Důležitým rozdílem mezi námi a východem Německa byl způsob devadesátkové transformace. Představme si situaci, že bychom žili v zemi, která je jednoho dne sice s vaší podporou připojena k zemi sousední, ale rychle zjistíte, že se z vás stali občané druhé kategorie: Vaše vzdělání je pro výkon mnoha profesí označeno za nedostačující. Například lidé s právnickým vzděláním z NDR byli propuštěni z pozice soudců. Zrušena je akademie věd a propuštěno mnoho vědců bez ohledu na jejich odborné kvality. Zrušena je armáda, diplomacie nebo ministerstva a zaměstnanci jsou propuštěni.Na všechny důležité pozice přicházejí lidé ze sousední země a dávají vám najevo svou nadřazenost. Hlavním poraženým se tak staly východoněmecké střední vrstvy. Transformace dopadla ale i na dělnictvo: převzetí průmyslu západními firmami způsobilo jeho kolaps, takže najednou vyskočila nezaměstnanost na dvacet až pětadvacet procent a setrvala na dané úrovni po desítku let, zatímco v českých zemích v 90. letech nikdy nepřekročila deset procent. To, že se občanům bývalé NDR dostalo to, co minulo Čechoslováky: kvalitní zákony, dotace ze západu na rozvoj infrastruktur, západní důchody, západní sociální stát s tříletou podporou v nezaměstnanosti (do roku 2004) a západní platy pro ty, kteří si práci zachovali, byla příliš slabá náplast. \nSloupek●Alena Zemančíková\nOtázky důstojnosti\nAlena Zemančíková píše v reakci na esej Kateřiny Smejkalové, že jsme v České republice až příliš rychle vyhodili stát. Bezpochyby důvěra ve stát ze strany občanů a privilegovanost státních úředníků spojená s jejich profesionalitou je něco, co mě během více než osmi let, které jsem v Německu strávil, vždy fascinovalo. Například jak úřady rozhodují do nejmenších detailů, jak bude vypadat novostavba nebo rekonstrukce domku, aby nerušily architektonický ráz města. Nebo že ve městě existuje zákaz satelitů na oknech a balkonech ze stejného důvodu. Když máte zahrádku v kolonii, je stanoveno, kolik smíte mít procent okrasných a kolik užitkových rostlin, kolik hodin brigád musíte splnit. Německá policie dokonce kontroluje v době školního roku na letištích lidi odjíždějící na dovolenou, a pokud uvidí děti školou povinné, tak je nekompromisně vrací. Totální komunismus, řekli by Češi. Ale díky tomu vypadají německá města o několik tříd lépe než česká. Odvrácenou stránkou je, že například zahájení podnikání je příslovečně složité stejně jako pronajímání nemovitosti, takže mnozí raději nechávají své byty prázdné. Tak nějak cítím, že důvěra ke státu má v Německu hlubší historické kořeny a lze ji hledat v pruském pořádku kontrastujícím s rakousko-uherským Schlamperei. Ostatně už Lenin obdivoval pruskou poštu a chtěl podle jejího vzoru budovat svůj stát.Ve své knize o veřejných diskusích v 90. letech Ještě nejsme za vodou ukazuji, že několik aspektů tehdejších veřejných diskusí fatálně poškodilo naši schopnost racionálně uvažovat o světě, zatímco východní Němci jich byli ke svému štěstí ušetřeni. Především šlo o naše vnímání vlastních dějin, či přesněji různé názory, kam jsme se chtěli vracet. Zde soutěžila dvě vyprávění: první byl kult elitářsky pojímané první republiky, k níž jsme se hlásili po padesáti letech „totalit“ a druhý byl vyprávěním o krásném Rakousko-Uhersku, německém přínosu českým dějinám a hlavní chybě spočívající v národním obrození, které bylo první vlaštovkou ohlašující 20. století, věk davů, nerespektování majetku a etnických čistek. Obě vyprávění mají společné to, že vytvářela černobílý obraz dějin, navíc dějin, kde dobří jsou ti bohatí, kultivovaní, vzdělaní a špatní jsou závistivou lůzou. Kult první republiky ji důsledně sterilizoval od levicových nánosů: už se zamlčovalo, že tehdy vznikly přímo volené podnikové rady zaměstnanců, ochrana nájemníků, nebo že právě tehdy byl První máj vyhlášen svátkem práce. Podobně snaha vrátit do našeho dějinného povědomí české Němce opomíjela, že mezi nimi byla až do 30. let velká část sociálních demokratů a komunistů. Obě dvě vyprávění také pochopitelně zamlčovala, že i v letech 1848—1989 se stalo mnoho dobrého a že málokterá politická strana v našich dějinách předvedla tak čestné a skutečně demokratické postoje jako KSČ za Pražského jara. Východní Německo mělo oproti nám výhodu, že se nemělo kam vracet a upadat do těchto fantazijních představ. Na císařství byl stín nacionalismu a šovinismu, Výmarská republika zase uvolnila cestu k moci Hitlerovi a obdivovaná léta hospodářského zázraku byla kontaminována vlivem bývalých nacistů.Dalším mechanismem, který fatálně poškodil naše myšlení, byla idealizace Západu. Vycházely učebnice „dějin evropské civilizace“ zamlčující koloniální genocidy, zločiny církve nebo chování USA vůči Latinské Americe a Izraele vůči Palestincům. Pokud bychom si Západ neidealizovali, možná bychom neočekávali přijetí jako rovného s rovným a naše pozdější zklamání by nebylo tak silné. S idealizací Západu byla spojená neméně naivní představa naší hospodářské konvergence s ním, které se musel vysmát každý, kdo studoval rozvojovou ekonomii, neboť víme, že konvergence se skutečně bohatými zeměmi je nesmírně obtížná a vyskytuje se jen velmi zřídka. To, že se dnes pomalu přibližujeme Západu je dáno spíše tím, že on sám stagnuje. Možná budeme za pár desítek let společně s Němci a Francouzi snít o dohnání východní Asie.S idealizací Západu se pojila představa, že naši sousedi na Východě jsou hlupáci, se kterými netřeba spolupracovat. Bylo to zejména české posměšné zobrazování Slováků v době dělení federace pomocí orientalistických kategorií: dětinští, senilní babičky, emocionální, líní, vztahovační, nekulturní, bez smyslu pro humor. Předmětem českého pohrdání se stali i Romové, Poláci, Rusové, ba dokonce z perspektivy Prahy „spodina, která osídlila Sudety“, „vidláci“ a podobně. Za pravého Čecha se mohl považovat hlavně vzdělaný a nadprůměrně vydělávající obyvatel Prahy bílé pleti. Obyvatelé Prahy si hýčkali svůj sen, jak bude město kosmopolitní, západní, plné bílých Západoevropanů a Severoameričanů. Můžeme se dnes smát, když vidíme opak: v Praze slyšíme nejčastěji východoslovanské jazyky, mezi cizinci převažují Vietnamci a Ukrajinci a mezi turisty Rusové a Číňané. Ostatně byty v oněch tehdy vysmívaných „králíkárnách“ dnes stojí čtyři miliony. Převažující protestantská tradice ochránila východní Němce před nárůstem vypínavosti katolické církev, s níž jsme se setkali v našich zemích podobně jako v Polsku nebo v Maďarsku. Česká katolická církev se začala chovat arogantně už krátce po roce 1990, a nikoli až za Duky. Je pochopitelné, že katolíci cítili potřebu odškodnění za pronásledování v dobách „komunismu“ a že se pokládali za vítěze Listopadu. Získaná prestiž ale neměla jejich představitele oslepit. Patrně se domnívali, že když se na papeže v Praze dostavily v roce 1990 statisíce diváků, je načase zahájit ideologickou ofenzívu, která smaže nejen křivdy minulých desetiletí, ale definitivně rozhodne spor mezi protestantskou a katolickou tradicí českých dějin. Hned zkraje 90. let zasvětili český národ Panně Marii, aniž by se ho ptali, jestli má o to zájem a začali se brát o majetek způsobem, který je spolehlivě připravil o morální kredit z dob minulého pronásledování. Výsledkem je schizofrenní postavení dnešního vedení katolické církve: převažuje u něj tendence podpořit autoritářsky pravicové směřování společnosti a ač mají mnoho majetku, moc lidí jim do kostela nechodí. Obnova sloupu se jim může jevit jako vítězství, ale stane se budoucí porážkou. Místo aby okolo sebe česká katolická církev shromáždila chudé a slabé, jak o to usiluje papež František a stala se tak církví budoucnosti, zahajuje obnovou sloupu další kolo sebedestrukce. Pokud se nezmění, skončí pravděpodobně jednou v podobném opovržení jako po roce 1918.Asi nejhorším z českých devadesátkových omylů bylo přesvědčení, že se každý má postarat sám o sebe, případně že se o člověka nejlépe postará soukromý kapitál. Dnes víme, že dovedení těchto nápadů do důsledku by znamenalo společenský rozvrat, jehož malou ochutnávkou bylo působení Nečasovy vlády. Podobně jak v případě první republiky, tak se v případě mýtu o Západu zamlčovalo, že západní demokracie rovná se sociální stát, zatímco pokusy spojovat demokracii s neregulovaným kapitalismem nemohou uspět. Většina Čechů si tehdy neuvědomovala, že jejich životy jsou snesitelné také díky státu: Byl to stát, který jim postavil byty, aby jim je po roce 1889 dal v zásadě darem.  Tvrzení, že se má každý starat sám o sebe se jistě pronášelo snadno v zemi, kde všichni využívali veřejně financované zdravotnictví, školství a důchodový systém. Teprve později z tohoto omylu byli mnozí vyvedeni, když zjistili, jak fungují soukromé důchodové fondy a soukromé vysoké školy, do jakých výší vyšroubuje ceny soukromé zdravotnictví a jak „výhodné“ je brát si půjčky. Dnes už snad víme, že ačkoli ani zdravotnictví, školství nebo důchody nejsou v současné České republice nic extra, vystavit tyto oblasti působení tržních sil znamená pro moderní společnost sebevraždu. Dodnes se směju při vzpomínce, jak mi jedna známá před patnácti lety vykládala, jak úžasné bude si půjčit na školné, že poptávka vytvoří škálu takových nabídek půjček, že to bude skoro zadarmo, nemluvě o tom, že placení školného udělá z českých univerzit řadu malých Oxfordů. Smutné ale na tom bylo, že v českém postkomunismu prakticky nešlo vysvětlit, že to takto není. Opačné straně stačilo vyslovit magické slovo „socialismus“ a diskuse končila. Následkem prosazení představy, ať se stará každý sám o sebe, případně ať se o vše stará soukromý byznys, byl také rychlý propad českého ekologického hnutí, které velmi rezonovalo v pozdním socialismu ohavně necitlivém vůči přírodě. Druhou příčinou propadu tohoto hnutí bylo pravděpodobně zlepšení kvality ovzduší dané jak zaváděním šetrnějších technologií, tak kolapsem průmyslu.  V polaritě dobrý kapitalismus a špatný socialismus nemohlo ekologické hnutí uspět, neboť nutná volba mezi jedním či druhým směrem znamenala vždy jeho marginalizaci. Buď být označen za kryptokomunistu, nebo zradit sám sebe. Příliš se zapomínalo, že prosazování ochrany přírody nebo estetiky měst je možné jen tam, kde je silný stát. Donekonečna v devadesátkách omílaná obnova občanské společnosti nemohla stačit. Občanská sdružení jsou proti korporacím příliš slabým hráčem. V rámci prosazování takzvané barevnosti a rozmanitosti a boje proti „všemocnému“ státu, jsme si zaplevelili svou zemi billboardy, úděsným způsobem utrpěla estetika měst a krajiny, přes ohavné orlice Mattoni, satelitní městečka, zničení celé řady památek, zastavění mnohé cenné půdy, až po ostudné opomíjení železnice a cyklistiky. I tohoto ničení životního prostoru byli východní Němci dost ušetřeni. Ještě jedna věc nás stála velmi mnoho: touha po vůdci, který nás spasí. Povšimněme si, že východní Německo nemělo žádného svého Havla, který by se zjevil na bílém koni a jako vracející se král, aby stanul v čele národa. Východoněmecký disent neměl jednoznačného vůdce a jeho čelní představitelé byli většinou marxisty, pro něž nebylo v nových poměrech využití. Nebyla to ale ani tak genialita Václava Havla, která mu vytvořila toto postavení, ale především česká společnost toužící po novém TGM. Můžeme jen spekulovat, nakolik je na vině prvorepubliková koncepce „republikánského monarchy“, po jehož návratu mnoho občanů toužilo. Přispěla k tomu možná i symboličnost českého úřadu prezidenta, přetrvávající v letech vlády KSČ, zejména její monarchické aspekty: Hrad, zámek v Lánech, klíče od Koruny a podobně. Žádná z postkomunistických společností proto nemá podobnou postavu, jako byl Václav Havel, prezident těšící se úctě většiny politických stran, kombinující umně image intelektuála, umělce, mučedníka, morálního vůdce a panujícího po třináct let. Východní Německo nemělo ani ono odborníka, který se uměl „postarat o naše peníze“, když se ten první postaral o naši morálku. Křesťansky řečeno prvý měl spasit duši a druhý tělo. Zatímco první nám vysvětlil, že nejlepší možný svět je Západ, druhý dodal, že nejlepším hospodářstvím je volný trh. Co ti dva říkali, tomu se v první polovině 90. let věřilo jako Písmu, byť to byl sebevětší nesmysl. Oba dva vykolíkovali veřejnou debatu takovým způsobem, že je dodnes velmi obtížné se z tehdy vymezených hranic vymanit.  Podtrženo a sečteno, díky odlišné historické situaci si většina Východních Němců zachovala v 90. letech racionálnější a solidárnější myšlení o světě než většina Čechů a Češek. Úroveň veřejné debaty umožňuje v Německu poukázat na mnohé katastrofální dopady kapitalismu, zatímco v českých zemích je to většině lidí nesdělitelné. Zatímco v Německu řeší klimatickou změnu, my řešíme normalizaci nebo islamizaci. Následkem takto nastavené veřejné debaty většina Čechů včetně mládeže buď hýčká svůj antikomunistický devadesátkový sen, nebo věří nějakým teoriím spiknutí či je veřejné záležitosti nezajímají. Vysokoškolští studenti jsou v Německu bohužel aktivnější, solidárnější, s větším zájmem o svět, zatímco mezi českými studenty převažuje pasivita, nezájem, touha bavit se, nebo v případě zájmu o politiku primitivní klišé o zlém východu a komunismu a dobrém Západu a kapitalismu. Přesto není vyloučené, že západní kritické myšlení, poučené chybami, které udělali v posledních deseti letech Sanders, Corbyn, Tsipras nebo Iglesias, jednou pronikne i do našich končin. Bude to ale ještě stát hodně úsilí.",
  "datum": "Domov → Esej13. prosince 2020 v 11.28"
},
{
  "url": "https://denikreferendum.cz/clanek/32078-lex-dukovany-coby-vstupni-brana-atomoveho-tunelu",
  "name": "Lex Dukovany coby vstupní brána atomového tunelu",
  "perex": "Legislativním procesem právě leteckou rychlostí putuje zákon, který může silně poškodit veřejné finance České republiky. Navzdory názvu zákona nejde v něm o nic jiného než o umetení cesty novým jaderným reaktorům: za strašnou cenu.",
  "text": "↗\nVláda Andreje Babiše se chystá jaderným tunelem připravit české občany o stovky miliard. Foto Iva Ondráčková, Archiv DR\nV Poslanecké sněmovně se schyluje k závěrečnému třetímu čtení vládního návrhu zákona o opatřeních k přechodu České republiky k nízkouhlíkové energetice. Potřebnou transformaci naší energetiky od něj ale nečekejme, název jen maskuje, že se týká výlučně nových velkých jaderných elektráren. Mnohými je také vzhledem ke svému účelu zván lex Dukovany. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJde o kontroverzní návrh, který fakticky staví jaderné bloky mimo konkurenci na trhu s elektřinou a přenáší podnikatelské riziko na spotřebitele elektřiny a státní rozpočet. Vládní úředníci to v uplynulém týdnu do podkladů Stálého výboru pro výstavbu nových jaderných zdrojů napsali zcela otevřeně: „Stát pro ČEZ vytváří výjimečné a ojedinělé podmínky a ochranu, kterou má jen málokterý investor.“Návrh připravený Ministerstvem průmyslu a obchodu definuje rámec štědré podpory nových jaderných reaktorů. V první řadě má jít o výhodnou státní půjčku na investici, která bude ve výši minimálně 230 miliard korun. Tedy vyšší než tvrdí ministr Karel Havlíček, asi se pořádně nepodíval na obdobné projekty v Evropě. Půjčka, která bude po dobu stavby bezúročná, má ušetřit investorovi náklady spojené s financováním tak obrovské stavby. Ale to by firmě ČEZ nestačilo, a nechce jít do projektu bez smlouvy zavazující stát vykupovat veškerou elektřinu vyrobenou v nových jaderných elektrárnách za cenu, která jí pokryje náklady a přiměřený zisk. Tedy vyšší, než za kolik by jí prodala na trhu. Rozdíl pak mají doplácet spotřebitelé elektřiny. To nastane, pokud bude reaktor dokončen, někdy kolem roku 2040 a atomový příplatek k ceně pak bude na fakturách za elektřinu dalších třicet let s možností prodlužování klidně až do konce životnosti elektrárny.Jasnou podporu si zasluhuje návrh poslance Jana Čižinského na zamítnutí návrhu zákona. Alespoň částečné vylepšení pak mohou přinést pozměňovací návrhy Petra Třešňáka a Lukáše Černohorského (oba Piráti), které mají zastropovat garantovanou výkupní cenu elektřiny z nového reaktoru na cca 1,60 Kč za kilowatthodinu.Ministr průmyslu Karel Havlíček při prosazování zákona tuto částku sám opakovaně uvádí jako horní limit toho, co by se mělo ocitnout ve smlouvě mezi státem a ČEZ a vyvrací naše argumenty, že je to nereálně nízko. Asi ale nepřekvapí, že proti snaze limitovat cenu v zákoně Havlíček vystupuje a zástupcům firmy ČEZ se snaha zafixovat cenu tak „nízko“ jeví jako neúměrné riziko. Důležité jsou také geopolitické „bezpečnostní pojistky“ v pozměňovacích návrzích Jana Bartoška (KDU-ČSL) či Jana Lipavského (Piráti), které mají zamezit, aby veřejná podpora šla do kapes České republice nepřátelských režimů. Zejména je myšlen Rosatom, ale problematická je i čínská státní CGN. Protože schválením zákona ztratí Parlament možnost ovlivnit, koho vláda v tendru vybere a jak štědrou veřejnou podporu takovému projektu poskytne, nelze se vůbec divit snaze opozice pojistit si tuto důležitou záležitost přímo v paragrafech. Připomeňme, že návrh zákona vznikl bez toho, aniž by byl v legislativním plánu vlády a ministr Havlíček se pokusil zkrátit čas na připomínkování ze strany ministerstev i omezit jejich počet. Padl také návrh vynechat parlamentní diskusi a možnost zákon měnit tím, že by jej poslanci schválili v mimořádném režimu hned v prvním čtení.  Díky zveřejnění se podařilo těmto nekalým plánům zabránit. Ve Sněmovně se i tak zkrátila lhůta k projednání a druhé čtení proběhlo hned na dvou mimořádných schůzích, o které se přičinila triáda ANO-KSČM-SPD. Dnes už i v Senátu se musí vyrovnávat s tlakem na schválení zákona v nouzovém režimu, tedy do deseti dnů.Cestou k nízkouhlíkové energetice je však zcela jiný zákon - o podporovaných zdrojích energie. Ten má odblokovat podporu pro obnovitelné zdroje, bez níž nebudeme moci splnit ani naše klimatické závazky. Novelu tohoto zákona připravenou stejným ministerstvem průmyslu dostali poslanci v květnu a od té doby neprošla ani prvním čtením. Nápadný rozdíl v přístupu, že?",
  "datum": "Domov → Komentář14. prosince 2020 ve 12.22"
},
{
  "url": "https://denikreferendum.cz/clanek/32076-slovensky-financny-zralok-konecne-vo-vazbe",
  "name": "Slovenský finančný žralok konečne vo väzbe",
  "perex": "Koluzní vazba uvalená na oligarchu, bosse skupiny Penta Jaroslava Haščáka je velkou věcí nejen pro Slovensko. Jedním ze zásadních  zjištění je skutečnost, že korupce není národní, slovenská věc, ale je spíše esencí současného kapitalismu.",
  "text": "↗\nV princípe Haščákovi išlo o dve veci — buď dohodiť kšefty Pente alebo sa dohodnúť so zahraničnými investormi a vysvetliť im, že za dostatočné všimné im vybaví odpredaj štátneho podniku do ich rúk. Takto sa dohodol s Electricité de France, ktorí mu nadšene zaplatili 3 milióny eur za „vybavenie“ privatizácie slovenských elektrární, podplatila ho aj nemecká RWE Energie, taliansky ENEL, loboval za odpredaj vodární pre francúzsku Veoliu. Foto FB Jaroslav Haščák\nDo sídla finančnej skupiny Penta v Bratislave nabehli začiatkom decembra v podvečerných hodinách kukláči a odviedli jej hlavného majiteľa Jaroslava Haščáka rovno do vyšetrovacej väzby. Deväť rokov po prevalení korupčnej kauzy menom Gorila, v ktorej bohato figuruje.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZatknutie Haščáka určite prišlo ako veľké prekvapenie. Haščák nie je žiaden „middleman“ alebo priemerný podnikateľ, ktorý by robil drobné podvody s DPH-čkou. Penta Group je jednou z najväčších slovenských finančných skupín, vlastní biznisy aj v Čechách a na Morave. Do jej porfótlia patria súkromné nemocnice, zdravotná poisťovňa Dôvera, obrovská sieť lekární, developerské projekty a mnoho ďalšieho, ale ťažiskom biznisu je práve zdravotníctvo. Sám Haščák je považovaný za jedného z najbohatších ľudí v krajine. Každopádne jeho zatknutie je určite najprominentnejším v nedávnej sérii zatýkaní a procesov, keď vo väzbe skončila bývalá štátna tajomníčka Ministerstva spravodlivosti Jankovská a podnikateľ Bödör za podplácanie sudcov a kupovanie rozsudkov, viacerí predstavitelia Finančnej správy, bývalý policajný šéf, špeciálny prokurátor a napríklad bývalý sekčný riaditeľ Slovenskej informačnej služby SIS Arpáš. Práve Arpáš sa snaží zmierniť svoj trest spoluprácou s orgánmi činnými v trestnom konaní a udal Haščáka, ktorému mal odpredať nahrávku informačných služieb s názvom Gorila. V tejto nahrávke ide o odpočúvanie bytu na Vazovovej ulici v Bratislave, kde sa okolo roku 2006 Haščák stretával s viacerými politikmi a vysoko postavenými úradníkmi štátnej správy. K odpočúvaniu vtedy prišlo vlastne náhodou — v susednom byte býval tajný, ktorý si stretávania všimol, tak byt napichli. Z odpočúvania vyliezlo množstvo zaujímavých skutočností o fungovaní biznisu Penty. Haščák podplácal ministra hospodárstva Jirka Malchárka, cez ktorého prechádzali privatizácie strategických podnikov. Jedná sa o kauzy prvej a hlavne druhej Dzurindovej vlády, teda o privatizácie a delenie si kšeftov stranami SDKÚ, v ktorej pôsobili Dzurinda a Mikloš, „Maďarmi“, vtedy SMK, stranou ANO, to jest Malchárek a kresťanmi z KDH. Z celej nahrávky je explicitne jasné a zjavné, že tieto kšefty sa diali s vedomím a spoluprácou SDKÚ, na viacerých miestach sa s nimi delí provízia, Haščák priamo spomína, že kšefty s Dzuridnom robí cez pokladníka strany Gabriela Palacku.Haščák platil Malchárkovi aj poradcov, o ktorých hovorí, že za štátne by tam nikto nerobil a pripláca im približne 33 000 eur ročne. V jednej časti obaja vyrátajú, že Malchárek si zarobil na províziách okolo 11 miliónov eur. Ďalej má Haščák podchytenú predsedníčku Výkonného výboru Fondu národného majetku Bubeníkovú, ktorá v jeho prozpech zariaďuje výsledky verejných obstarávaní v privatizačných komisiách. V predsedníctve má podplatených 5 z 9 členov, aby si zabezpečil väčšinu, jedným z týchto ľudí bol Milan Krajniak, vtedy za KDH, dnes minister práce, sociálnych vecí a rodiny. Zaujímavé je, že Krajniak v čase, keď sa prepis nahrávky Gorila dostal na svetlo sveta v roku 2011, aj odstúpil zo svojej vtedajšej funkcie poradcu ministra vnútra. Aká krátka je verejná pamäť, o pár rokov neskôr sa už skvie v pozícii ministra. Ďalej Haščák podplácal 11 poslancov a človeka v SIS-ke, aby vedel o prípadných krokoch tajných služieb alebo polície a mohol to príhodne a s predstihom stopiť.O aké privatizačné kauzy išlo? V princípe Haščákovi išlo o dve veci — buď dohodiť kšefty Pente alebo sa dohodnúť so zahraničnými investormi a vysvetliť im, že za dostatočné všimné im vybaví odpredaj štátneho podniku do ich rúk. Takto sa dohodol s Electricité de France, ktorí mu nadšene zaplatili 3 milióny eur za „vybavenie“ privatizácie slovenských elektrární, podplatila ho aj nemecká RWE Energie, taliansky ENEL, loboval za odpredaj vodární pre francúzsku Veoliu. Len na odpredajoch elektrární odhadol výšku svojich provízií na 5-6 miliónov eur. Korupcia nie je národná, slovenská vec, zjavne je skôr esenciou súčasného kapitalizmu.Aj takto prebiehali nevýhodné privatizácie za Dzurindovej vlády, aj takíto ľudia sa na nich nabaľovali. Samotnú nahrávku Gorila Haščák najprv odkúpil od Arpáša z tajnej služby, vyplácať mu mal cez jeho ženu, na fiktívne objednané služby. Nečelí teda obvineniam za korupciu spomínanú v spise, ale za korupciu a pranie peňazí v zmysle odkúpenia nahrávky od SIS fiktívne vedenými platbami. Ale niekde sa začať musí, veď aj Al Caponeho nakoniec dostal do basy malý podvod na poštovnom.Nebol to ale jediný exemplár prepisu, pretože v roku 2011 ho zverejnil novinár Nicholson. Obsah spisu vyústil v jedny z dovtedy najväčších spoločenských protestov známych pod názvom Protesty Gorila, tesne pred voľbami 2012. Jeho obsah bol vtedy pre slovenskú spoločnosť traumatizujúci — už len šíry rozsah korupcie a verejných peňazí, ktoré sa ukradli a zosúkromnili, vtedy zdvihol ľudí zo stoličky. Katarzné bolo aj poznanie, že slušná, pravicová vláda Mikuláša Dzurindu nie je tak slušná, ako sa podľa imidžu zdalo. Hlboko rezonoval aj Haščákov citát, že „Demokracia je na h*vno systém, volič je h*vno. Volič vníma len úplný povrch.“Gorila Haščáka dohnala až o štrnásť rokov neskôr. Nejaký vplyv na to bude mať zmena vlády, kde nový premiér Matovič sľuboval, že pôjde korupcii po krku, nejaký vplyv aj vražda novinára Kuciaka a jeho priateľky, po ktorej majú policajti a vyšetrovatelia akési voľnejšie ruky pri práci. V každom prípade je zatknutie Haščáka a jeho vzatie do kolúznej väzby, čo znamená, že na súd bude čakať na samotke a jeho komunikácia bude monitorovaná, aby nestihol ovplyvňovať svedkov, veľkým symbolom, pretože vyššie už nie je moc koho zatýkať. Haščák bol de facto najvyššie, hlava hydry.Ak bude odsúdený, bude to veľké zadosťučinenie. Ešte väčšie by však bolo, keby Slovenskej republike boli navrátené majetky, ktoré nakradol alebo získal pokútne, aby sa otvorila diskusia o tom, či skutočne boli pre Slovensko privatizácie a vzdanie sa prirodzených monopolov ako elektrárne a vodárne prospešné. Odsúdenie veľkého finančníka bude mať určite vplyv na to, aby sa ostatní viac obávali, ale na druhú stranu, oligarchia nie je len o konkrétnych menách, kde jeden nahradí druhého, ale o štruktúre, o systéme, ktorý takéto úplatkárstvo a skupovanie demokratických inštitúcií umožňuje. Preto bola jednou z najdôležitejších požiadaviek protestov Gorila dodnes nevypočutá požiadavka na zmenu systému financovania politických strán. Tak, aby neboli závislé od šľachetných darov milionárov, ale fungovali z verejných peňazí. Tak, aby počas celej svojej existencie nemuseli splácať dlhy donorom cez priklepnuté verejné obstarávania.\nTo jsou mi najednou trochu jiné tóny, než když se tady nedávno vítězoslavně jásalo nad dubiózním osvobozením pravděpodobného několikanásobného  vraha Kočnera.",
  "datum": "Svět → Komentář13. prosince 2020 v 13.00"
},
{
  "url": "https://denikreferendum.cz/clanek/32073-optimismus-je-to-co-ti-zbude-kdyz-dojdou-katastrofy",
  "name": "Optimismus je to, co ti zbude, když dojdou katastrofy",
  "perex": "Všudypřítomný teror apokalyptickými vizemi, sarkasmem a bohorovným pomíjením všeho dobrého jsou svolením k marnění času pro ty, kdo čekají na pokyn „poslední zhasne“.",
  "text": "↗\nOd kdy přesně je špatné pokoušet se vnitřně rekonstruovat v opatrnou optimistku? Foto WmC\nNa úvod si dovolím drobnou poznámku: toto není přímá polemika s textem Petra Bittnera. Můj ctěný kolega i čtenáři tohoto textu by záhy odhalili, že nerespektuji argumentační strukturu jeho článku, jinými slovy, že si říkám, co chci a kdy chci. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nInu, to je ostatně pravda. Dovolím si však na páně Bittnerovo J’accuse, žaluji, volně navázat svým. Jedním z motivů prvního textu, který vzbudil mou pozornost, je tvrzení, že jsme obětí „teroru dobré nálady“.Pokud má někdo na základě uplynulých dvanácti měsíců dojem, že se bezstarostností opilá západní společnost nechala unést na tom, že „drobné radosti“, „čas s rodinou“ či „příležitosti k životním či kariérním změnám“ jsou jakousi všeobecně uznanou sadou výhod života během pandemie, já to věru nejsem. A pokud jsem ve svém okolí narazila na rady tohoto typu, jednalo se spíš o nepokrytě zoufalé pokusy najít aspoň něco, co nám dá důvod nepřepižlat si žíly dezertní vidličkou. Anebo šlo o naprosté nesmysly, snahu naplnit žánr takzvané servisní žurnalistiky („naučme čtenáře cosi praktického“), slovní vatu, jaká musela mezi lidmi kolovat během válek, v časech živelních pohrom i dějinných hnutí. Jde o jednu z tisíce podob eskapismu, sebezáchranného reflexu utéct, aniž bychom se pohnuli z místa, který lidem, uvědomujícím si, co všechno by se ještě mohlo podělat, umožňuje přestát nový den tak, aby byl k žití. Není tedy divu, že návody na lepší život vycházejí i v časech pandemie. A podle mého nezmizí ani v dobách, kdy budeme splétat neuronové sítě robotům a litovat přitom, že jsme se trochu dřív nedohodli na nepodmíněném základním příjmu. (Pokud se osobně obávám nějaké společenské nálady, je to přesvědčení, že je „stejně všechno jedno“.)Ale co jsem chtěla říct: mé zkušenosti z uplynulého roku mi vlastně žádnou jinou možnost než se vnitřně rekonstruovat v opatrnou optimistku, nedaly. Jejich výčtem si přitom nežádám lítost. Jsem — zatím — zdravá, a dokonce se ze mě stal radostný člověk. Navíc si dobře uvědomuji, že mnohým lidem na světě se denně dějí horší věci, takže spíš pro pořádek dodávám: toto není pláč nad nespravedlivostí světa, systému ani konkrétního člověka.Jde jen o popis cesty k situaci, díky níž jsem schopná každý boží den, během nějž se nikomu z mých blízkých nic nestalo, v lednici mi z mírného blahobytu plesniví kořenová zelenina a najdu si čas napsat podobný text, hodnotit jako šťastný. Vezmu to stručně a jen prostřednictvím jakýchsi skic. Mrazivé, ale nekompromisně slunečné dopoledne. Smuteční hosté s popelavými obličeji se na nádvoří funkcionalistického krematoria scházejí šouravým krokem, přesto z nich slunko během setkávání ždímá náznak úsměvu. Tu je šance poponést čísi těžký černý kabát, jinde zas za rámě dovést někoho na místo. Zatím jsem nepřišla na lepší způsob, jak přestát pohřeb než hledat příležitost, jak být užitečná. Rozloučení je důstojné. Smuteční oběd překvapivě veselý. Nakonec je to katartické.Jiné město, jiná pohřební kaple. Venku je šedivo, těžko, v kapli je zima, ale dá se to vydržet. Cestě na tohle poslední místo člověka předcházejí dvě návštěvy v nemocnici a šance rozloučit se, jak jen to dovoluje hovor, který se smrti vyhýbá, a navíc jde o povídání spíš jednostranné. Nadějeplné. Že mi bude rozuměno. Snad mi bude rozuměno ještě příště. Ale žádné příště už není. V den pohřbu ve vzduchu kromě páry od úst visí i odér konfliktu. Naštěstí nepropukne. Já a máma a teta pak pijeme. Máme se, a to je důležité. Katartické.Ještě jiné město, jiná část rodiny a tragédie, která se vzpouzí líčení. I kdybych pro ni našla slova, nikdy o ní psát nebudu. O této ztrátě se dozvídám během cesty vlakem z druhého pohřbu. Důsledky události, s níž budou mí blízcí žít, sice jednou utlumí čas, ale nikdy je nesmaže. Tohle neštěstí k žádné katarzi nepovede, protože není         „v přirozeném řádu věcí“. Anebo si onen řád a onu možnou katarzi zatím neumím představit.Když v naší rodině dospějeme k poslednímu úmrtí, ležím v posteli po operaci páteře. Na pohřeb tudíž nemůžu jet. Dodnes jsem se s tím nesmířila. Těm, kdo neradi chodí na pohřby, ze své skromné zkušenosti radím: choďte tam. Chápu, proč to nemáte rádi, samozřejmě, ale ono je to důležité. Až jednou vynecháte, pochopíte to.Je tedy můj opatrný životní optimismus projevem snahy vytěsnit lidskou smrtelnost, bolest, utrpení? Snad není. O své vlastní smrtelnosti jsem se ostatně letos také leccos dozvěděla.Pád z eskalátorů zapříčiněný padajícím zavazadlem, po němž následuje padající žena. Mému synovi se oba objekty vyhnou jen zázrakem; bezprostředně po nehodě se jí sice směju, ale pak dva týdny trochu trpím. Statná šedesátnice ostatně padla přímo na mě. V červenci máme autonehodu, kvůli níž mám dnes v páteři kus poměrně odolného a drahého kovu. (Jeden přítel mě předevčírem informoval, že ho ze mě vytáhnou před žehem: místo kupky popela by ze mě zbyly dva potupné šrouby.) Mému synovi a muži se nic nestalo — opět nejspíš jenom čirým zázrakem.Trvalkou, na pozadí toho všeho kvetoucí jedovatou rostlinou, jíž si někdy všímám víc a jindy míň, je pandemie. V roce 2020, kdy lidé mají štěstí, mají-li aspoň nějakou práci, dvakrát měním práci. Na druhém místě, na pražské Filozofické fakultě, kde jsem šťastná, začínám kvůli autonehodě nadvakrát. Nervy mi z toho všeho ujedou až nakonec. Až když jsem doma se svým synem a mužem. Ukáže se, že náš sedmiletý syn je otřesený, mimo jiné, ze setkání s vlastní smrtelností. Dodnes občas po večerech pláče, protože si vzpomene, že taky jednou umře. Prosí mě, abych mu řekla, že se to nestane. Přemlouvá mě, abych mu lhala.Do poslední chvíle si vždycky kladu otázku, jestli mu zalhat mám, aby se netrápil, ale zároveň vím, že nechci. Vyprávím mu místo toho o krásném a dlouhém životě, který má před sebou, a připomínám mu všechny lidi, kteří ho milují. To, že bude mít báječný život, si navíc opravdu myslím. Vím, že se nejspíš bude dívat na katastrofy způsobené klimatickou krizí. Vím, že autoritářství, které bují tady, tamhle a jinde, už místy vybujelo ve vládu železné ruky a bude čím dál nebezpečnější i pro něj. Myslím na všechny špatné věci, které se nejspíš stanou, a přesto si myslím, že můj syn bude jednou šťastný, protože je laskavý. To je základní fyzikální předpoklad šťastného života.Ono mi taky nic jiného nezbývá.Přes to všechno, co říkám, netvrdím, že se ve mně rozhostil věčný klid jako na hladině ledovcového jezera v kráteru vyhaslé sopky. Není vyloučeno, že jednou budu hluboce pochybovat o tom, že lidé jsou dobří a problémy se dají řešit. Ale zatím můžu zodpovědně prohlásit, že po všem zlém, po všech zlých, vždycky přišlo dobré a dobří. A s trochou přiznaného patosu si notuju: „ať soudí/ tady mou nápadnou růž/ ať soudí/ kdejaký náhodný muž/ že jsem opatrná optimistka. A navíc si vážně myslím, že — — fňukání je přiznaný blahobyt.\n\"... možná jednou budu hluboce pochybovat o tom, že lidé jsou dobří a problémy se dají řešit...\" \"... Jsem vzhůru, koukám na měsíc, anebo dolů do ulic, kde lampy bloudí. Snad je to jedna z nočních můr. Co vidím, to je soudní dvůr a ten mě soudí... Ten soud mi říká: '... pochop, že v nás hárá zlost, tak požádej nás o milost a začni s pláčem.'\"\"... po večerech pláče... Přemlouvá mě, abych mu lhala... připomínám mu lidi, kteří ho milují...\"Pro většinu zde asi čirou náhodou, pro mě však moudrým řízením Páně tento článek vyšel zrovna dnes, na 3. neděli adventní, která se nazývá \"Gaudete\", tedy \"Radujte se\".Zde k tomu pro zájemce dnešní promluva Mons. T. Halíka. Upozorňuje mimo jiné, že radost je duchovním protějškem zábavy, a že i optimismus má svůj duchovní protějšek, a tím je - naděje.https://www.youtube.com/watch?v=yiGDB4D5XsoKde, pane Kolaříku, vidíte zdroj té radosti? (Prosím - nikoho nejmenovat :-)",
  "datum": "Domov → Komentář12. prosince 2020 v 13.09"
},
{
  "url": "https://denikreferendum.cz/clanek/32105-rozlucme-sesuhlim-spravedlive",
  "name": "Rozlučme se s uhlím spravedlivě",
  "perex": "Autorka, která je členkou krajského zastupitelstva Ústeckého kraje za Pirátskou stranu, se zasazuje o vyšší zastoupení reprezentantů občanské společnosti v krajské uhelné komisi.",
  "text": "↗\nSložení uhlené komise Ústeckého kraje zatím nedává naději, že bude prosazovat zájmy občanů na co nejrychlejším a nejspravedlivěšjím odchodu od uhlí. Foto Maky Orel, WmC\nDevastace krajiny, špatná kvalita ovzduší, zhoršený zdravotní stav obyvatel a znečištěné životní prostředí. To všechno jsou aspekty, které si sebou nese Ústecký kraj, coby jeden z krajů nejpostiženějších těžbou a spalováním hnědého uhlí v rámci celé republiky.\nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nLetos je tomu už více než rok, co byla na jeho úrovni ustanovena — dnes již bývalou — Radou kraje dlouho očekávaná pracovní skupina „Uhelná platforma“. Její vznik byl reakcí na trend postupného útlumu těžby uhlí vedoucí k přechodu na bezuhelný typ energetiky. Agenda orgánu byla stanovena poměrně široce — má se zabývat potřebami a aktivitami, které by měly mírnit nežádoucí dopady odklonu od uhlí na hospodářskou, sociální i ekologickou situaci kraje. Měla by také iniciovat dialog mezi strategickými aktéry a volit přístup, který bude zohledňovat čisté zdroje energie, koncepční využívání území po těžbě a v neposlední řadě i zaměstnanost těch, jejichž příjem dnes z většiny závisí právě na uhelném průmyslu. Má-li však svou roli naplňovat způsobem, který se od ní očekává, je třeba dbát na to, aby v ní měl svůj hlas opravdu každý, koho se dané téma dotýká a kdo reprezentuje rozličné zájmy široké veřejnosti tak, aby byl onen odklon skutečně sociálně spravedlivý. Přesně v daném ohledu však zatím Uhelná platforma v Ústeckém kraji selhává. V seznamu nově zvolených zástupců dominují především jména velkých společností, jako je teplárna United Energy či majitel několika uhelných elektráren a tepláren ČEZ. V seznamu členů, kteří byli odsouhlaseni letos v listopadu novou Radou kraje, jež je složena z hnutí ANO, ODS a Spojenců pro kraj, svého zástupce nemá prozatím ani občanská veřejnost, ani ekologické organizace. Takové složení tedy zavdává důvod k podezření, že specifické potřeby místních komunit nebudou jakkoli reflektovány. Zato se dostane širokého prostoru největším znečišťovatelům, jejichž zájmy jsou často v přímé kolizi se zájmem obyvatel kraje na příznivém životní prostředí. Význam účasti stále ještě podhodnocených skupin však není jen jakousi hrou na fasádu spravedlnosti, úlitbu rovnému přístupu všech subjektů k participaci na veřejných záležitostech. Nedávný průzkum vypracovaný pro Hnutí DUHA totiž ukázal, že více než padesát procent dotázaných dospělých v Ústeckém kraji podporuje konec těžby a spalování uhlí, a to pokud možno ještě rychleji, než nabízí Uhelná komise při české vládě, která pro konec uhlí v České republice odhlasovala variantu roku 2038.  Co se účasti namítaných ekologických spolků týče, právě ony se účastní předmětných povolovacích procesů těžby, rekultivací, změn integrovaných povolení atd. Pokud do diskuze nebudou zapojeny nyní, hrozí, že se pracovní skupina uchýlí k řešením, která budou následně ve správním řízení napadány a zamýšlené plány po vleklých soudních sporech beztak neprojdou. Úvahy nad zapojením dalších skupin by měly směřovat i k politikům, a to jak z řad krajské koalice, tak opozice. V konečném důsledku jsou to totiž právě politici, kteří musí konkrétní navrhovaná řešení schválit a kteří se za ně stávají zodpovědnými. Jejich zahrnutí do diskuze politický respekt k této problematice významně zvyšuje. Participace občanů už je jen samotným stvrzením prostého faktu, že odklon od uhlí se děje primárně v jejich zájmu a týká se více či méně každého jednoho.Pokud má být v následujících deseti letech úkolem České republiky postavit se čelem ke klimatické krizi a zařadit se tak po bok všech zodpovědných zemí, které se zavázaly k přechodu k uhlíkové neutralitě, potřebuje k tomu součinnost všech krajů, včetně Ústeckého. Krajské cesty k uhlíkové neutralitě proto nesmí skončit u ochrany zájmů uhelné lobby, ale musí vést k širokému dialogu všech zúčastněných. Rada Ústeckého kraje slíbila, že přesně takový dialog zajistí a že poměr těch, kteří si uvědomují závažnost klimatické krize, bude vyrovnaný. K dobrému cíli totiž nelze dojít špatnou cestou a v otázkách ekologických to platí dvojnásob.",
  "datum": "Domov → Komentář21. prosince 2020 ve 12.58"
},
{
  "url": "https://denikreferendum.cz/clanek/32102-brabec-a-cizp-demisi-valasske-mezirici-demonstrovalo-zasvou-becvu",
  "name": "„Brabec a ČIŽP, demisi“. Valašské Meziříčí demonstrovalo za svou Bečvu",
  "perex": "Občanská společnost Valašského Meziříčí se v poslední adventní neděli sešla na náměstí k demonstraci za řeku Bečvu, kterou přesně před třemi měsíci otrávil dosud neznámý jed. Redaktoři DR byli při tom.",
  "text": "↗\nNa náměstí se sešlo několik set lidí s desítkami transparentů a hesel. Jejich výběr přinášíme ve fotogalerii. Foto Jakub Patočka, DR\nPřesně tři měsíce po otravě řeky Bečvy se na náměstí ve Valašském Meziříčí konala demonstrace na protest proti liknavému postupu úřadů při vyšetřování. Vánočního setkání za Bečvu, jak akci nazvali místní organizátoři, mimo jiné sdružení za peticí 8 otázek, na které si veřejnost zaslouží znát odpověď, se zúčastnilo několik set lidí. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\n↗\nNa shromáždění bylo k vidění velké množství transparentů a nápisů stylizovaných do tvaru ryb. Foto Jakub Patočka, DR\nNa shromáždění bylo k vidění velké množství transparentů a nápisů stylizovaných do tvaru ryb, anebo se ústy ryb dožadujících vyšetření havárie, při níž vytrávila život na čtyřicetikilometrovém úseku Bečvy dosud neznámá látka. Jedna taková ryba se ptala: „Kdo nám řekne pravdu? Už se nechceme bát.“ Dále na transparentech stály slogany: „Babiši, shoříš v pekle“, „Tutlaj, tutlaj, tutlajdá“ „Babiš sa jim ukázal, do Rožnova jim kázal“, Brabec + ČIŽP, demisi nebo „My se nevzdáme, Bečvu nedáme“. Mezi shromážděnými byli hojně zastoupeni rybáři, kteří na nesrovnalosti ve vyšetřování hlasitě upozorňují od počátku. O tom, že komunikace ze strany státních úřadů je prostoupena po celou dobu řadou nepravdivých výroků, promluvil Stanislav Pernický, předseda rybářského svazu z Hustopečí nad Bečvou.K demonstrantům dodržujícím disciplinovaně dvoumetrové rozestupy promluvili postupně političtí představitelé, kteří se případem zabývají — senátorka Jitka Seitlová (KDU-ČSL) a senátor Petr Orel (Strana zelených), poslanci Petr Gazdík (STAN) a Stanislav Blaha (ODS), náměstkyně hejtmana Zlínského kraje Hana Ančincová (Piráti). Poslanec Gazdík zdůraznil, že ministr Richard Brabec a ředitel České inspekce životního prostředí Erik Geuss by neměli nyní organizovat žádná systémová opatření, ale vyvodit odpovědnost ze zpackaného vyšetřování a oba rezignovat. Gazdík rovněž upozornil, že pokud se potvrdí silná podezření, že státní instituce zametaly případ pod koberec, bude to ještě větší zločin než sama otrava Bečvy — a také za něj bude nutno vyvozovat odpovědnost. Z politiků sklidil největší aplaus.\n↗\nPřímo s osobou Andreje Babiše spojovala havárii na Bečvě podstatná část demonstrujících. Foto Jakub Patočka, DR\nNaopak pískot, bučení a volání po demisi provázely projev valašskomeziříčského starosty Roberta Stržínka (ANO), který i přes velkorysé pozvání pořadatelů akce znovu opakoval krajně pochybnou hypotézu o takzvaném „rožnovském kanálu“. Dodal také, že Policie České republiky zakázala lidem, kteří disponují informacemi používanými při vyšetřování, promluvit pod pokutou pět milionů korun. Starosta Valašského Meziříčí byl za svůj projev v podstatě vypískán jako „Babišova loutka“.Předseda Strany zelených Michal Berg se uvedl vtipnou citací legendární místní kapely Mňága a žďorp, když prohlásil, že si „nikdy nepředstavoval, že bude o půl třetí na náměstí ve Valašském Meziříčí na demonstraci s několika stovkami lidí“. Ve své řeči zdůraznil, že případ ilustruje, jak lidem na přírodě záleží, připomněl také, že tresty za znečištěné řeky jsou u nás směšně nízké, zatímco limity pro vypouštění nebezpečných látek nepřijatelně vysoké.\n↗\nObčané, kteří přišli na náměstí, svému starostovi nevěří. Foto Jakub Patočka, DR\nNa závěr demonstrace promluvili redaktoři Deníku Referendum Jakub Patočka a Zuzana Vlasatá, kteří oba poděkovali všem odvážným místní lidem za statečnost a informace a za to, že se nepřestávají ptát a nepřestávají požadovat vysvětlení. Jakub Patočka řekl, že sice jako novináři nemůžeme slíbit zjištění viníka, ale můžeme slíbit, že nakonec budeme vědět, kdo, kdy a kde, jaké vzorky sbíral a jaké hodnoty čeho v nich naměřil. Uvedené informace jsou veřejnosti již nyní odpírány v rozporu se zákonem.„Informace ale nakonec dostaneme, v nejhorším je vysoudíme. Pak je porovnáme s tím, co nám o havárii kdy, kdo z veřejných představitelů říkal. Buď představitelé veřejné správy v daném testu obstojí, anebo ne. Pokud se potvrdí, že nás ředitel Geuss, ministr Brabec a další záměrně vodili za nos, že záměrně odváděli pozornost do Rožnova, aniž by pro to měli jakékoli faktické podklady, pak by to neměl být jen jejich poslední den ve funkcích, ale také začátek trestního stíhání všech, kdo se na takovém podvodu podíleli,“ shrnul Patočka.\n↗\n„Můžeme slíbit, že nakonec budeme vědět, kdo, kdy a kde, jaké vzorky sbíral a jaké hodnoty čeho v nich naměřil.“ Foto Jakub Patočka, DR\nZuzana Vlasatá mimo jiné vyslovila podiv nad tím, že starosta Stržínek nevyužil velkorysého pozvání organizátorů k tomu, aby s občanům svého města omluvil. Dále poznamenala, že vedení České inspekce životního prostředí by už nyní po předvedeném výkonu mělo rezignovat. Přečetla také pozdrav od profesora Petřivalského, který v něm mimo jiné píše: „Za sebe vám všem děkuji, že se nenecháte odradit, znechutit ani zastrašit zvůlí mocných a mocnějších. Každý z vás je důležitým kamenem v hradbě, která brání tomu, aby se otrava z řeky Bečvy šířila dále.“20. prosinec 2020 byl také ohlášen Policií České republiky jako den, kdy bude znát výsledky znaleckého posudku. Tak vzdálený termín vzbuzoval od počátku pochybnosti, jaké jsou za jeho stanovením reálné motivy. Policie také doposud nijak nezareagovala na žádnou nabídku informací z redakce DR. Každopádně se očekává, že se zítra k průběhu vyšetřování Policie České republiky vysloví.\nGalerie (15)",
  "datum": "Domov → Zpráva20. prosince 2020 ve 22.10"
},
{
  "url": "https://denikreferendum.cz/clanek/32108-ockovaci-strategie-dynamicke-usa-peclive-nemecko-a-zapomenuty-globalni-jih",
  "name": "Očkovací strategie: dynamické USA, pečlivé Německo a zapomenutý globální Jih",
  "perex": "Ve světě je v plném proudu příprava na očkování proti covidu-19, někde se dokonce již začalo. Všichni chtějí ochránit hlavně zdravotníky a seniory, míra připravenosti se ale liší. Naprostá většina dosavadních vakcín jde nejbohatším zemím.",
  "text": "↗\nCelkově je ve vývoji přes 250 vakcín stojících na různých principech, z toho téměř šedesát již vstoupilo do některé fáze klinických testů. Foto Marco Verch, Flickr\nVakcíny proti covidu-19 se dostávají do praxe rychleji, než očekávali i mnozí optimisté. První potřebná povolení padla ve Spojených státech amerických i Velké Británii, zbytek Evropy rychle následuje. Spouští se tak složitá organizační operace, jíž se budou mnozí odborníci i politici věnovat možná celý příští rok. Očkovací strategie se liší zemi od země, cílí ale na stejné skupiny obyvatel a za podobných pravidel.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nDo praxe se jako vůbec první dostala mRNA vakcína firem BioNTech a Pfizer, a to ve Velké Británii. Během pondělka k ní dokončila příznivý posudek pro užití u osob starších šestnácti let i Evropská agentura pro léčivé přípravky. V kontinentální Evropě se tak zřejmě začne očkovat sedmadvacátého. Realistické naděje se vkládají vedle dalších i do firmy Moderna: nově se má jejím výrobkem očkovat ve Spojených státech amerických, Evropská unie si na posudek počká do 6. ledna.Celkově je ve vývoji přes 250 vakcín stojících na různých principech, z toho téměř šedesát již vstoupilo do některé fáze klinických testů. Jedná se o nevídaný výsledek úsilí více než sta vědeckých týmů napříč světem. Proces vývoje je rychlý, podléhá ovšem odborným standardům. Staví nejen na bádáních zahrnujících přímo SARS-Cov-2, ale i na dlouhodobých poznatcích o stavbě (korona)virů a jejich slabinách.Jak delší dobu víme, výzvou není jen vyrobit funkční látku, ale také ji dostat k lidem. Potíže spojené s vakcínami BioNTech/Pfizer či Sanofi/Pasteur/GSK, zejména nutnost jejich skladování při teplotě suchého ledu (tedy zhruba minus sedmdesát stupňů Celsia), médii již proběhly. Složité je však také naplánovat rozvoz, zajistit infrastrukturu a patřičný personál, který bude nejen umět správně píchnout injekci, ale také zodpovědět případné otázky.\nAnalýza●Jan Kašpárek\nVakcína: naděje by neměly skrýt, že zdravotnictví nemá být v rukou korporací\nVakcinační plány se napříč světem i nadnárodními celky liší. Ani v rámci Evropy nejsou národní strategie zcela jednotné, byť existuje snaha o koordinaci. Chystá se různá infrastruktura a užívají rozličné parametry, podle kterých se při chystané akci upřednostní senioři či zdravotníci. Základní plán je podobný takřka všude: sehnat vakcínu, co nejrychleji vyřešit logistiku a v první očkovací vlně odbavit ty, kteří imunitu nutně potřebují. Společná jsou většinou pravidla: tedy dobrovolnost, skepse odborníků ohledně možnosti občanů vybrat si konkrétní vakcínu, ale také základní problém: že se část lidí očkovat nechce.V České republice měla řešení přinést osvětová kampaň, jež ale zatím selhává. Zdejší předběžná očkovací strategie teoreticky odpovídá tomu, co je mezinárodně běžné. Je ovšem poněkud zpožděná a potřebuje dále rozpracovat. Přestože vakcíny mají dorazit 26. prosince večer, konkrétní metodika není pro veřejnost zatím vůbec jasná a její uvedení do praxe bude zřejmě záležet na provedení konkrétních nemocnic. Jestli je zde vůbec možné proočkovat žádaných sedm milionů lidí, nikdo neví.Přes 550 tisíc Američanů již dostalo první dávkuJiným příkladem hektického řešení v epidemiologicky zoufalé situaci jsou Spojené státy americké, kde SARS-Cov-2 řádí podle dostupných dat zdaleka nejhůře na světě. Nynější vlna překonává i tragické jaro způsobené nekompetencí kabinetu Donalda Trumpa. Počet mrtvých překonal 311 tisíc a rychle roste: nový „rekord“ činí více než tři a půl tisíce obětí za den. Zdejší úřady nedávno schválily nouzové užití vakcíny BioNTech a Pfizer, distribuce prvních téměř tří milionů dávek probíhá právě teď. New York Times píší, že první ze dvou dávek dostalo již asi 556 tisíc lidí. Po pátečním schválení se do praxe dostane i logisticky méně náročná látka společnosti Moderna.\nAnalýza●Petr Jedlička\nBiden vs. Trump  —  srovnání programů: covid, ekonomika, zahraniční politika\nVýhodou je snazší užití ve venkovských oblastech, kde lze jen stěží zajistit dlouhodobé uložení v sedmdesátistupňovém mrazu nezbytné pro BioNTech/Pfizer. Od Moderny je k distribuci údajně připraveno šest milionů dávek, do konce roku má číslo narůst na dvacet milionů. Nově zvolený prezident Joe Biden avizoval, že chce během prvního sta dní ve funkci — tedy v dubnu — vidět očkovaných sto milionů Američanů, necelou třetinu populace. Sám se nechal očkovat už v pondělí.Zda je potřebných 200 milionů dávek do jara realistických, těžko říci. Americká vláda postupuje v rámci takzvané Operace Warp Speed (extrémně vysoká, nadsvětelná rychlost) a odhaduje očkovací kapacity na zhruba čtyřicet milionů do konce ledna. Očekává se, že Trumpova dosluhující administrativa nechá nemalou část praktických řešení v čele s logistikou na jednotlivých státech, na druhou stranu i ona slibuje, že alespoň první očkovací vlna bude zdarma. Do Warp Speed je předběžně zapojené ohromné množství firem, institucí a všemožné hlavně nemocniční infrastruktury, řada dílčích otázek — včetně centrálního financování distribuční sítě — není zcela dořešená. Neví se ani, jak dlouho vakcína vydrží zdarma, bude-li zapotřebí ji nakupovat opakovaně.Vzhledem k velikosti Spojených států Bidenem zmíněných sto milionů lidí v podstatě znamená prioritní okruhy obyvatel: jen nejohroženějších osob v pobytových pečovatelských službách jsou dva miliony, zdravotnických pracovníků dvacet milionů a seniorů přes padesát milionů. Prvé dvě skupiny mají dostat přednost, další posloupnost je nejistá.Na všechny zájemce se prý dostane do června. Podle aktuálních průzkumů to znamená více než polovinu populace. I vzhledem k rozhořčeným debatám kolem nedávných voleb bude část Američanů očkování odmítat, jako by je na životě ohrožovalo právě ono, a nikoli covid-19.Alespoň teoreticky připadá v úvahu, že se na nějaké úrovni — minimálně u místních institucí — objeví snaha vakcinaci nařídit. Ta je sporná, ale právně zřejmě přijatelná. Kvůli americkému důrazu na precedenty se bude přetřásat téměř sto dvacet let starý soudní spor jistého Henninga Jacobsona se státem Massachusetts o pokutu za odmítnutí vakcíny proti neštovicím.Německo vsází na důkladnou přípravuJako příklad kvalitní a včasné přípravy se často uvádí třiaosmdesátimilionové Německo. To má základní vakcinační strategii od začátku listopadu a vsází na síť očkovacích center umístěných často do zavedené veřejné infrastruktury včetně letišť, koncertních sálů či hotelů. Připravují se i mobilní vakcinační stanice.V úhrnu se jedná o monumentální akci za asi šest miliard eur (na 160 miliard korun). Očekává se, že Němci budou mít systém nachystaný a alespoň zčásti nanečisto ozkoušený ještě předtím, než se vakcína vůbec dostane do oběhu. Cílem je vytvořit přehledný, dostupný a předvídatelný proces vstřícný k občanům.\nKomentář●Kateřina Smejkalová\nNěmecko vyhlašuje lockdown. Na rozdíl od českého ho provází důvěra veřejnosti\nLogistika je promyšlená: vakcíny naskladní armáda, následně si je rozeberou spolkové země do vlastního procesu. Ten se může lišit v podrobnostech — jako v tom, kdo a kam sérum poveze či jaký bude rezervační systém — v zásadě ale jde o technikálie.Provoz vakcinačních center je metodicky připravený a zkouší se v praxi, byť zatím bez vakcíny. Každý návštěvník má projít jasně vymezenými kroky od administrativy po krátký odpočinek po injekci. Větší centra chtějí zvládnout i několik tisíc lidí denně. Očkovat bude kombinace všemožného zdravotnického personálu rekrutující se mimo jiné z dobrovolně zapojených praktiků. Neočekávají se větší komplikace. Stanovení prioritních skupin pro vakcinaci je podobné jako ve světě: první půjde páteřní nemocniční personál akutní péče, lidé v pobytových sociálních zařízeních a nejstarší. Počítá se i s učiteli, mladšími seniory, ba dokonce i úředníky. Předpřipravenost celého procesu vybízí k zopakování klišé o pověstné německé lásce k systémům a metodám. Velmi německá je ale i vakcína sama: ten, kdo si může připsat hlavní zásluhu na vývoji, je zdejší firma BioNTech — častěji zmiňovaný farmaceutický gigant Pfizer především dodal peníze, výrobní kapacity a infrastrukturu pro klinické zkoušky. Zakladateli BioNTech jsou příznačně Němci s tureckými kořeny: Özlem Türeciová a Ugur Sahin.Belgie slibuje realisticky, díky zdejšímu incidentu známe ceny vakcínČeské republice je velikostí i mírou nedobrovolného promoření blíže Belgie. Má jen o necelý milion obyvatel více. Covid-19 zde prodělalo prakticky stejně lidí, i když ve statistikách figuruje mnohem větší počet zemřelých. Spíše než rozdíl ve smrtnosti jsou na vině rozdíly v určování příčiny smrti, případně i to, že Belgie mnohem více testuje.Základní strategii očkování Belgičané vymezili v červenci formou dvacetistránkového pokladu pro úřady a politiky. Analyzuje, kolik osob je zapotřebí proočkovat a z jakých důvodů, doporučuje přednostní okruhy v očekávání nedostatečného množství vakcín a nastiňuje, kolik lidí injekci nechce\nAnalýza●Jan Kašpárek\nCovid se prudce šíří, nových dat je bezpočet. Jak je číst?\n„Odhadujeme, že v Belgii patří do rizikových či prioritních skupin čtyři miliony lidí. Můžeme usuzovat, že nejméně dvacet procent z prioritních a třicet procent z rizikových skupin vakcinaci odmítne,“ předeslali experti. Přednost podle nich mají mít zdravotníci a senioři, ale také lidé nad pětačtyřicet s chronickými obtížemi.Nynější vcelku podrobné plány belgického ministerstva zdravotnictví počítají ve střednědobém horizontu se zajištěním dvaadvaceti milionů dávek pěti různých vakcín. Samozřejmě za předpokladu, že všechny projdou evropským schvalovacím procesem. Cílem je proočkovat sedmdesát procent populace, asi 7,7 milionu lidí.Občany má k návštěvě vakcinačního centra povzbudit zvací dopis. Ten chce ministr zdravotnictví Frank Vandenbroucke poslat poté, co se imunizují prioritní skupiny. Rozšíření vakcinačního programu se očekává na jaře po nárůstu výrobních kapacit.Vláda neslibuje zázraky: belgický liberální premiér Alexander de Croo začátkem prosince avizoval, že se má vakcínou BioNTech/Pfizer v prvé vlně od ledna proočkovat 300 tisíc osob. Jde o zdravotníky a klienty i personál pečovatelských zařízení. Strategie počítá s dalším odstupňováním prioritních skupin pro následující vlny.Belgie v posledních dnech rozzlobila část farmaceutických gigantů, když politička Otevřených vlámských liberálů a demokratů Eva De Bleekerová zveřejnila na twitteru ceny vakcín objednaných Evropskou unií. Jde o nezvyklé porušení důvěrnosti smluv. Na jedné straně stojí zájem na transparentnosti, na straně druhé zájem farmaceutických firem o co nejsnazší, tedy tajné vyjednávání se státy.Tweet na síti zůstal, zmizela z něj ale tabulka vypočítavající ceny. Některá média včetně britského Guardianu obsah ale mezitím zveřejnila.\nCo víme o cenách vakcín\nTahle pandemie není pro chudýSpolečným rysem západních zemí je, že se očkovat začalo nebo začne v horizontu týdnů. Za ideální se pokládá, abychom dosáhli imunity u dvou třetin populace ještě před podzimem 2021. I kdyby vakcinace nešla podle plánu, do léta i státy trpící pochybným řízením jako my proočkují alespoň prioritní skupiny populace.Jistě to půjde udělat rychleji a budou zde lidé, kteří na covid-19 zemřou čistě vlivem prostojů, zmatků či předsudků vůči očkování. I země se zaostalým systémem zdravotního pojištění jako Spojené státy ale vakcinační akci navzdory všem obtížím nakonec snad zvládnou. Vakcíny totiž nakoupí ohromné množství. Často předobjednávají tolik dávek, že by měly stačit pro celou populaci i několikrát. Například v Kanadě až pětkrát.\nKomentář●Lucie Šarkadyová\nIzrael se děsí možných důsledků epidemie v Gaze. Ukončí blokádu?\nZápad tedy je na dobré cestě. Síť think-tanků a humanitárních organizací Aliance za vakcínu pro všechny ale upozorňuje, že sedmašedesát nejchudších zemí dokáže za stávajících podmínek naočkovat v roce 2021 jen každého desátého. Dosavadní zásilky Moderny i BioNTech/Pfizer mířily v téměř stoprocentní míře do bohatých států.Problém se týká především Afriky, ale také Kyrgyzstánu, Mongolska, Afghánistánu, Sýrie, okupované Palestiny či válkou devastovaného Jemenu. Aliance volá po rozhodné akci ze strany vlád i farmaceutického průmyslu: jinak se covid-19 nevyřeší, nýbrž pouze přesune z nejbohatší části světa na periferii, kde bude řádit coby další z nesčetných problémů globálního Jihu.Jeho část má obsloužit AstraZeneca látkou vyrobenou ve spolupráci s Oxfordem. To je díky veřejnému financování a cenovému stropu nejen zdaleka nejlevnější v rámci Evropy, ale má také částečně humanitární určení. Zhruba dvě třetiny avizovaných dávek mají mířit do „rozvojových zemí“. V praxi to však znamená, že nemalá část může skončit například v Indii. Ta sice očkování nutně potřebuje, ale k vlastní vakcíně či jiným nákupům má jistě blíže než třeba Sierra Leone či Somálsko.Pomoci má i mezinárodní distribuční systém COVAX. V úhrnu je nicméně takřka jisté, že se v dostupnosti vakcín promítnou dlouhodobé světové nerovnosti. Zda s tím firmy či bohaté státy něco udělají, nevíme.",
  "datum": "Domov → Analýza22. prosince 2020 v 10.00"
},
{
  "url": "https://denikreferendum.cz/clanek/32103-vzit-neziskovky-pod-krkem",
  "name": "Vzít neziskovky pod krkem?",
  "perex": "V celkově nešťastné debatě o rozpočtu mohl zaniknout hluboce protidemokratický, antilevicový a autoritářské tendence posilující návrh poslance a místopředsedy ČSSD omezit dotace pro občanské organizace.",
  "text": "↗\nTvář dnešní ČSSD: sloužit oligarchům, dusit občanskou společnost. Foto FB ČSSD\nJeště pouhé dva týdny před začátkem příštího roku různé státní instituce nevěděly, s jakými příjmy a výdaji mohou počítat. Nakonec byl téměř nadoraz státní rozpočet schválen. V rozpravě, která konečné hlasování oddalovala, se, jako obvykle, poslanci pokoušeli sem tam nějakou korunku utrhnout pro region, ve němž chtějí být v příštím roce zvoleni. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nV debatě o rozpočtu a kolem něj se vyskytly i programové otázky. Jako vládní návrh, tedy návrh předložený ANO spolu se sociální demokracií prošel takřečený daňový balíček. ČSSD se tu připojila k dávné pravicové politice. U té, když se řekne A — snížení daně, tak se musí říct i B — snížení služeb státu. Lidem to prý nechá víc peněz v peněženkách. Jenže vtip je v tom, že soukromou armádu a policii si vydržují jen miliardáři. Jednotlivci si nestaví a neudržují silnice a koleje.Jiná spíše též programová otázka se týkala peněz na obranu. Některým nám je násilí protivné. Mrzí nás, když teče krev. Jenže svět je bohužel v mocenských konkurenčních vztazích a je nutné aspoň odstrašení. Neobvykle dlouhá desetiletí míru mezi zeměmi Evropské unie mohou být důsledkem vyrovnané obrany. Komunisté požadovali méně peněz na obranu a doporučovali dát rozdíl do rezervy rozpočtu. Je na tom zřejmé, že už jim dávno nejde o spor socialismu s kapitalismem. Zachovávají sentiment vůči dvěma východním říším, z nichž jedna už socialismus ani nepředstírá a druhá rozvíjí ekonomicky neoliberální a politicky diktátorský režim řízený komunistickou stranou. A svým návrhem nás vůči jejich případné agresi oslabují.Poslanec Roman Onderka, připomeňme, že jedno funkční období byl primátorem Brna a v současnosti je mimo jiné místopředsedou sociálních demokratů a že byl účastníkem protisobotkovské lánské schůzky po volbách v roce 2013, se zpochybnil peníze z rozpočtu pro občanský sektor. Kdo by si troufal polemizovat s jeho požadavkem veškeré v tuto chvíli postradatelné dotační prostředky ze státního rozpočtu směřovat výhradně na podporu zdravotní, sociální a ekonomické péče o oběti pandemie a pro ohrožené cílové skupiny? A je známo, že když se v rozpočtu na nějaký cíl přidá, musí se jinde ubrat. Onderka sice uznal, že dotace občanským organizacím jsou neopomenutelnou části státního rozpočtu. Zároveň chce rušit to, co činí občanské spolky tím, čím jsou, tedy jejich nezávislou iniciativu. Prostřednictvím přidání prostředků jedněm a odebráním jiným chce ze občanských organizací udělat převodovou páku vlády. Měly by vlastně úkol — pokud by chtěly i příště získat prostředky na svou činnost, realizovat vládní politiku.Strana má podle Onderky na mysli seniory, samoživitele, čerstvě nezaměstnané, ale i podporu rozvoje duševního a tělesného zdraví populace a také regionální kulturu a legionáře. S legionáři to zní zvlášť dobře, jenže žádní se už nenaskýtají. Na pomoci ostatním kategoriím se podílejí právě občanská sdružení. Občanský sektor se věnuje servisním aktivitám, nejčastěji sociálním službám a ostatním pomáhajícím profesím. Zasazuje se o práva vymezených skupin či vybraných veřejných zájmů a tím prosazuje princip rovnosti a pomáhá v případech diskriminace pro pohlaví či různé menšinové příslušnosti. Zahrnuje to péči o zdraví v kooperaci s veřejným zdravotním systémem a ochranu životního prostředí nebo práv spotřebitelů. Nadace a nadační fondy finančně podporují veřejně prospěšné aktivity. Mnoho občanských organizací uskutečňuje své zaměření čistě aktivitami členů. Jiné mají obvykle nepočetný a špatně placený profesionální tým, který administruje projekty a poskytuje například poradenskou službu.Spolky jsou pod tvrdou kontrolou, aby se zabránilo někomu těžit ze získaných prostředků. Většina peněz, které dostanou od státu a jiných subjektů, je účelově vázána a jejich užití se musí přesně vykázat. Pokud snad spolek vyvíjí nějaké ekonomické aktivity (jako například Ekumenická akademie prodej fair trade kávy), jde veškerý výnos do činnosti sdružení či obecně prospěšné společnosti. Neochotu Romana Onderky a s ním stejně smýšlejících je možné číst jako staré, překonané etatistické pojetí sociální demokracie. Ano stát a spolu s ním celý veřejný sektor má zajistit, na co síly jednotlivců nestačí. Ale stát, to jsme my. My jeho občané a spolu s námi ostatní obyvatelé.Moderní socialismus není státně-monopolistickým kapitalismem jako v posledních třech desetiletích minulého režimu. Stát, tedy prakticky státostrana a její vláda v něm měla monopol na ekonomickou, ale i politickou moc. I dnes ještě stále pokusy o mocenský monopol vedou k pozvolné proměně v autoritativní režim, tak jako to názorně předvádí současná vláda ANO za přisluhování ČSSD například snahou omezit občanský sektor nebo pokusy ovládnout média veřejné služby. Stát může a má finančně podporovat kulturní, sociální, vzdělávací, advokační nebo ekologické aktivity. A míní-li to levice vážně s lidskou důstojností, měly by podporovat na státě nezávislé organizace, třeba i kritické vůči vládě, a to kterékoli vládě.",
  "datum": "Domov → Sloupek21. prosince 2020 v 10.03"
},
{
  "url": "https://denikreferendum.cz/clanek/32101-ceskoslovenske-tihnuti-k-demokratickemu-socialismu-zustava-nasi-nejsilnejsi-moznosti",
  "name": "Československé tíhnutí k demokratickému socialismu zůstává naší nejsilnější možností",
  "perex": "Na důležité letošní polemice mezi Michalem Klímou a Michalem Pullmannem bylo nejpozoruhodnější, jak slabě druhý jmenovaný svou mnohem silnější pozici hájil.",
  "text": "↗\nZnačná část generace narozených ve dvacátých letech našla, po zklamání ze selhání evropské demokracie v Mnichově, během války novou hodnotovou orientaci v myšlenkách socialismu. Foto Filmcenter.cz\nSpor o výklad předlistopadových dějin, jenž letos znovu nabyl na intenzitě, má jeden základní nedostatek: nekompatibilitu stanovisek soupeřících stran. To znemožňuje skutečný demokratický diskurs a vylučuje žádoucí polemiku, protože jedné straně sporu jde o historii, kdežto druhé o politiku. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nZatímco příslušníci mladé generace českých historiků, označovaní jako revizionisté nebo také pullmannovci, usilují o diferencovaný pohled na čtyřicet let státního socialismu na základě faktů a pramenů a reflektují přitom i každodennost žitého světa bývalého režimu, opakuje strana takzvaných konzervativců už třicet let beze změny jeho paušální odsudek; slovy Michala Klímy v diskusi s Michalem Pullmanem, že „minulý režim byl držen u moci silou StB a represivního aparátu“. Je to pohled ahistorický a především dogmatický, kterým nejen Klíma ale i takzvaní konzervativci de facto reprodukují jen černobílý totalitní model komunistické diktatury Karla Kaplana z počátku devadesátých let. Jedná se o pohled, který byl faktograficky založený pouze na pramenech stranického a bezpečnostního aparátu, což samo o sobě už znamenalo značné zúžení pohledu na tehdejší skutečnost. Jistě, v polistopadovém nadšení bylo zásadní odmítnutí minulého režimu jako čistého zla více méně pochopitelné, každá nově nastupující politická moc se potřebuje legitimovat odsouzením minulého. V našich moderních dějinách to byla po roce 1918 a 1948 už třetí změna paradigmatu, která se vždycky odvolává na — pokud možno — zjednodušené či odsouzeníhodné dějiny. Je třeba se ale ptát, jestli tohoto paušálního odsudku je i dnes, třicet let po listopadu potřeba, a čemu má vlastně tento minulost deformující výklad sloužit. Základním znakem tohoto „nevýkladu“ takzvaných konzervativců je, že celé čtyřicetileté období jeho existence redukuje na monstrprocesy, čistky, perzekuce, lágry a StB. To ovšem odpovídá pouze pětiletému období stalinistického teroru, který u nás ve své totalitní podobě skončil Stalinovou smrtí v roce 1953. Především ale naprosto ignorují dějinný význam XX. sjezdu KSSS v roce 1956 pro proces destalinizace a debolševizace, kdy se u nás postupně, byť ne beze zvratů, otevíraly určité prostory pro tvůrčí kritické myšlení i politické iniciativy, jež vyvrcholily pražským jarem. O něm se zásadně nezmiňují, protože tento významný, byť násilím zmarněný pokus o demokratizaci socialistického systému a obnovu původního smyslu revoluce jako osvobození člověka, pro nastupující polistopadové mocenské elity od počátku představoval určité nebezpečí alternativní utopie vůči neoliberálnímu kapitalismu. A jako by nevěděli, že právě šedesátá léta byla obdobím velkého a mezinárodně uznávaného rozkvětu československé kultury a umění. Stačí si jen vzpomenout na řadu kritických filmů z této doby. Snaha systematicky dehonestovat důležité představitele a autority tohoto období, například Václava Havla nebo už podruhé Milana Kunderu, mluvit o trapné utopii a kýči Pražského jara (Forum 24), svědčí jen o síle těchto obav a slábnoucí legitimitě současného systému. Oč tomuto ve falešném papíru konzervativismu zabalenému antikomunismu ve skutečnosti jde, není totiž celospolečenský diskurs vyrovnávající se s obdobím státního socialismu se všemi jeho zápory a klady, který naše společnost velmi nutně ke svému demokratickému ozdravění potřebuje. Sledují něco zcela jiného: stálým opakováním mantry paušálního černobílého odsuzování minulého režimu chtějí udržovat ve společnosti v podstatě neartikulovanou antikomunistickou náladu jako politickou zábranu kritického a analytického pohledu na současný stav českého neoliberálního kapitalismu. A tím také chtějí zabránit možnému vzestupu demokratické levice. Takovýto pohled by totiž mohl být nebezpečný pro současné mocenské elity. Pro jejich dosud ne zcela úspěšnou snahou o oligarchizaci státní moci, přesněji řečeno o nahrazení demokracie oligarchií.  Co ovšem na diskusi Michala Klímy a Michalem Pullmannem poněkud překvapilo, je fakt, že Michal Pullmann se — a ne vždy šikovně — spíš bránil a hájil své stanovisko, namísto toho, aby historickými argumenty a fakty polemizoval, a tím nejen Klímu samého, ale vůbec takzvané konzervativce, už třicet let se stále zaříkávající dokola opakovanými tezemi, vyhodil ze sedla.  Zde jsou:I.Socialismus v žádném případě nebyl do Československa přinesen na sovětských bodácích, ale měl zde svou určitou myšlenkovou tradici. Na konci druhé světové války u nás vládla silná celospolečenská prosocialistická nálada, ovšem ve spojení s masarykovskou demokracií. Ve dvacátých letech u nás existovala i poměrně silná komunistická strana, k níž se přiznávala i velká skupina české inteligence a avantgardy až do kritického momentu její stalinizace a bolševizace v roce 1929. A byla to velká hospodářská krize třicátých let, která byla u nás obdobím velmi závažné a odmítavé kritiky kapitalismu, a to i přesvědčenými demokraty typu Karla Čapka a Ferdinanda Peroutky. Také evangelická církev například tehdy patřila k progresivní části společnosti. Bez určitého vlivu na ni nezůstal ani švýcarský teolog socialistického přesvědčení Leonhard Ragaz, pro něhož království boží Ježíše Krista v sobě mezi jiným zahrnovalo „ten nejhlubší a nejúplnější socialismus, který si lze myslet“. Tato progresivní tradice snad může do jisté míry vysvětlit evangelickou váhavost ve vztahu k minulému režimu. II. Během druhé světové války se pak doleva posunul i demokratický politický střed, jak o tom svědčí politický manifest „Za svobodu do nové Československé republiky“ z roku 1941, na němž spolupracovala i Milada Horáková. A značná část generace narozených ve dvacátých letech našla, po zklamání ze selhání evropské demokracie v Mnichově, během války novou hodnotovou orientaci v myšlenkách socialismu, aniž přitom znala stalinskou historii KSČ.  Levicově demokratické tendence ovšem po válce existovaly ve značné části Evropy. Svědčí o tom nejen poválečný proces znárodňování například ve Francii (Renault), v NSR (Volkswagen) ale i materiály německé CDU z jejího prvního období, v nichž se píše o nutnosti kontroly finančního kapitálu a uvažuje se o možnosti znárodňování velkých průmyslových komplexů.III. Bodem rozhodujícího obratu pro mezinárodní situaci, ale i pro vývoj v Československu se stal začátek studené války, de facto již Churchillovým projevem ve Fultonu (USA) v březnu 1946, ve stejném roce, kdy KSČ u nás vyhrála poslední demokratické volby. Pro Československo znamenalo rozdělení Evropy na dva nepřátelské politické bloky postupnou a vynucenou akceptaci stalinistického sovětského modelu socialismu, jak to lze dobře sledovat v Gottwaldových projevech z let 1945-50. Československé společnosti tak KSČ podstrčila typ socialismu, jaký si ve své většině v této podobě nepřála. Ale uvedený historický podvod, v němž jiné řešení vyloučila studená válka, teprve postupně chápala, přizpůsobovala se mu, ale také jej kritizovala. Jako v každém společenském řádu, se lidé i v socialistické diktatuře snažili minimalizovat ve svém životě její stinné stránky a maximalizovat ty dobré, k nimž například patřilo, že šlo o společnost egalitární bez třídních a majetkových rozdílů. Bylo to spíš přijetí daného než jeho podpora. Za poznámku v tomto kontextu stojí, že funkcionářské elity měly sice moc, ale ne autoritu, a ve své většině až na drobné výjimky nebyly ani oblíbeny ani váženy. A v žádném případě nepředstavovaly svým chováním a jednáním nějaké společenské vzory. Ty se rekrutovaly spíš z oblasti kultury a vědy.IV. Co ovšem únorem 1948 nastalo, bylo přibližně pětileté období stalinského teroru, více méně se uzavírající Stalinovou smrtí v roce 1953. V téže době, kdy se u nás konaly politické procesy, řádil mimochodem v USA Výbor pro neamerickou činnost a senátor McCarthy bez ohledu na důkazy mohl obviňovat lidi z podvratné činnosti nebo velezrady, mezi nimi i Charlieho Chaplina a Thomase Manna. Na černé listině tu stálo tři sta jmen kulturních pracovníků, pro podezření z komunismu bylo propuštěno víc než jedenáct tisíc státních úředníků a v napolo politickém procesu byli v roce 1953 odsouzeni a popraveni manželé Ethel a Julie Rosenbergovi. Hooverova FBI a česká StB by si byly v této době mohly docela dobře rozumět. V. Roli dogmaticky nadšených straně věřících pěšáků revoluce, kteří například na vysokých školách prováděli jak mezi profesory, tak mezi studenty čistky, tu v tomto období sehrála právě generace narozených ve dvacátých letech, kteří se během války přes socialistickou literaturu stali komunisty. Po otřesu dvacátého sjezdu v roce 1956 začali ale mnozí z nich s pocitem vlastního selhání a studu nad svým nadšeným dogmatismem hledat to, co pro ně bylo původním smyslem revoluce a stanou se na cestě vedoucí k Pražskému jaru reformními komunisty. Nejen oni. Ale pro většinu příslušníků právě této generace budou sovětské tanky a začátek normalizace znamenat hluboký zvrat v jejich biografii, ztrátu možnosti pracovat ve svém oboru, emigraci ale i léta v disentu. O stranické čistce a seznamu 1155 pro režim nebezpečných příslušníků inteligence ani nemluvě. Historii této generace zažil například Michal Klíma ve své vlastní rodině. A závěr? Dvakrát, po válce a o dvacet let později za Pražského jara, si většina lidí v Československu přála žít v demokratickém socialismu s lidskou tváří a dvakrát jí to bylo znemožněno, jednou KSČ a studenou válkou, podruhé Sovětským svazem. To ale není důvodem k nějakému celonárodnímu sebelitování, ale k otevřenému diskursu, ve kterém bychom se s tímto obdobím našich dějin poctivě vyrovnávali, a hlavně chtěli porozumět jeho žitému světu.Protože, jak to formuloval Hölderlin: „Jen zdí kolem zahrady je stát, v ní rostou květy a zrají plody.“ Jenže ta zeď může být různě vysoká.",
  "datum": "Domov → Esej20. prosince 2020 v 11.33"
},
{
  "url": "https://denikreferendum.cz/clanek/32104-zahada-otravene-becvy-pokracuje-soudni-znalec-pozadal-o-prodlouzeni-lhuty",
  "name": "„Záhada“ otrávené Bečvy pokračuje. Soudní znalec požádal o prodloužení lhůty",
  "perex": "Dlouho očekávaný znalecký posudek k otravě řeky Bečvy dnes Policie nezveřejnila. Soudní znalec požádal o prodloužení lhůty. Policie popřela, že by státním institucím bránila sdělit informace o odebíraných vzorcích a naměřených hodnotách.",
  "text": "↗\nPolicie České republiky dnes rezolutně popřela, že by České inspekci životního prostředí, ministerstvu životního prostředí či dalším odpovědným institucím bránila ve zveřejnění informací o odebraných vzorcích a naměřených hodnotách. Foto Jakub Patočka, DR\nPosudek soudního znalce k věci otrávené řeky Bečvy, který měl být vypracován do 20. prosince, dnes policie nezveřejnila. „Znalec požádal o prodloužení lhůty,“ uvádí se v tiskové zprávě podepsané Lenkou Javorkovou z Krajského ředitelství Policie Zlínského kraje. Dále upřesnila: „Avizovali jsme, že znalec má právo požádat o prodloužení lhůty k vyhotovení znaleckého posudku z objektivních důvodů. Tak se v minulých dnech stalo a z toho vyplývá, že znalecké zkoumání dále probíhá.“\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nKriminalisté také uvedli, že prováděli vyšetřovací pokusy na řece a zajišťovaly další vzorky, které je rovněž potřeba podrobit znaleckému zkoumání. Rovněž se prý zabývají podněty z řad veřejnosti a novinářů. V tiskové zprávě stojí, že se jimi kriminalisté „musí zabývat“ a „nesmí je podcenit“. Deník Referendum se však kriminalisty pokoušel v uplynulých měsících několikrát kontaktovat s nabídkou informací, které redakce sama prozatím nedokáže doložit — a proto je nemůže publikovat, aby nešířila případné nepřesnosti. Policie však na opakované nabídky ze strany redakce nereagovala. Šéfredaktor Deníku Referendum Jakub Patočka zveřejnil 7. prosince otevřený dopis adresovaný policejnímu prezidentovi Janu Švejdarovi. Píše v něm mimo jiné: „Kdyby se na nás Vaši kolegové obrátili, rádi bychom se s nimi podělili právě o některé poznatky, které nemůžeme publikovat, leč Policii ČR by mohly být užitečné — samozřejmě tím nemám na mysli, že cokoli řekneme o našich zdrojích. Upřímně řečeno, žasnu, že se na nás nikdo z Vašich kolegů dosud neobrátil. Vy pro to máte nějaké vysvětlení?“ I tento dopis posud zůstal bez reakce.Deník Referendum svými investigacemi vnesl do případu zásadní poznatky — především o utajované havárii, která se stala v Deze, chemičce z holdingu Agrofert premiéra Andreje Babiše, nad ránem 20. září. Tedy několik hodin před vytrávením čtyřicetikilometrového úseku řeky. Deza se navíc nachází ze všech možných podezřelých vůbec nejblíže místu, kde 20. září započala otrava řeky. Její výpusť odpadních vod se nachází asi tři sta metrů proti proudu od místa, kde rybáři pozorovali první umírající ryby.Původně avizovaný řádný termín posudku připadal na neděli 20. prosince, což bylo současně přesně tři měsíce po zářijové ekologické katastrofě. Při této příležitosti se konala ve Valašském Meziříčí demonstrace, jíž se zúčastnilo několik stovek lidí. V Praze pořádal akci za Bečvu spolek Milion chvilek pro demokracii.„Mně osobně to nepřekvapilo, všechny indicie tomu napovídaly,“ řekl Deníku Referendum k pondělní tiskové zprávě policie Jan Husák, jeden z pořadatelů valašskomeziříčské demonstrace. Podle policie v tuto chvíli nelze odhadovat, kolik času bude vyžadovat znalec na zpracování všech zajištěných materiálů. „Zákon lhůtu na zpracování znaleckého posudku nestanoví, obvykle si ji stanoví sám podle rozsahu zpracovávaných údajů,“ upřesnila policie. Další krok k vyjasnění údajného informačního embarga „Jakkoliv je nepříjemné, že se případ, který by se býval při správném postupu institucí státu — jmenovitě České inspekce životního prostředí, ale i dalších — rychle vyšetřil, jednu užitečnou informaci dnes policie přece jenom zveřejnila. A sice tu, že inspekci a dalším úřadům nikdy nezakázala zveřejnit informace o vzorcích vody, bentosu a ryb, které v souvislosti v otravou Bečvy zajistila,“ řekla reportérka Deníku Referendum Zuzana Vlasatá, spoluautorka investigací o otrávené Bečvě.V tiskové zprávě policie stojí: „Pokud jde o často zmiňované ‚informační embargo‘ znovu sdělujeme, že Policie ČR nikdy žádné neuvalila a nemůže ani bránit žádným subjektům státní správy poskytovat informace k události v mezích své působnosti. Pokud byl někdo v souvislosti s šetřením havárie zavázán mlčenlivostí dle trestního řádu, pak se mlčenlivost vztahuje výhradně k informacím, které se osoba či subjekt dozvěděl od policie, nikoliv naopak. Informace o činnosti, výsledcích či kontrolních mechanismech orgánu státní správy poskytuje tento orgán s ohledem na svou vlastní působnost a podle právních norem jeho činnost upravujících a policie do tohoto procesu nezasahuje.“Deník Referendum se od zářijové ekologické katastrofy domáhá od inspekce životního prostředí, odboru životního prostředí Valašského Meziříčí, Povodí Moravy a chemické laboratoře hasičského záchranného sboru ve Frenštátě pod Radhoštěm informací o tom kdy, kde a jaké vzorky v souvislosti s případem odebírali — a jaké hodnoty v nich byly naměřeny. „Tyto informace nám dosud byly upírány i v situaci, kdy jsme žádali podle zákona o svobodném přístupu k informacím. Instituce uvedené informace tají, což je krajně podezřelé. Nyní říká i policie, že na to nemají právo,“ doplnila Zuzana Vlasatá. O nezákonnosti utajování informací o vzorcích zajištěných v souvislosti s vyšetřováním ekologické katastrofy psal v Deníku Referendum i Petr Svoboda, který působí na katedře správního práva a správní vědy Právnické fakulty Karlovy univerzity.    „V současné době (tedy s odstupem téměř tří měsíců) je prakticky vyloučeno, že by zveřejnění informací o odebraných vzorcích z Bečvy či jejich podstatné — relevantní — části mohlo nějak myslitelně a reálně ohrozit řádný výkon veřejné správy, respektive vyšetřování. Odebrané a vyhodnocené vzorky jsou stabilní důkazy. Pokud už jednou byly řádně zachyceny a zaprotokolovány, tak se už nemění a prakticky nikdo je už nemůže ovlivnit,“ vysvětlil Svoboda.Deník Referendum se nadále informací domáhá podle zákona o právu na informace. V krajním případě je připraven je po státních institucích vymáhat i soudně.",
  "datum": "Domov → Zpráva21. prosince 2020 v 11.37"
},
{
  "url": "https://denikreferendum.cz/clanek/32106-novy-sef-rady-ceske-televize-matocha-porusuje-zakon-i-novinarskou-etiku-a-lze",
  "name": "Nový šéf Rady České televize Matocha porušuje zákon i novinářskou etiku a lže",
  "perex": "Novopečený předseda Rady České televize, zaměstnanec Agrofertu Pavel Matocha, porušuje rutinně novinářskou etiku, ale i české zákony v rozsahu, který může zavdávat příčinu k trestnímu stíhání.",
  "text": "↗\nPředseda Rady České televize Pavel Matocha s jedním ze svých sponzorů. Foto FB Pavel Matocha\nNovopečený šéf Rady České televize Pavel Matocha dlouhodobě porušuje zákony České republiky. Ovládá zcela netransparentní neziskovku, která získává statisíce korun od státem ovládaných firem, od obcí a od obcemi ovládaných firem. Ve sponzorské smlouvě se podepsal pod lživé informace. Navíc jako novinář podvádí čtenáře, když porušuje elementární pravidla profese a propaguje výrobky, ze kterých má prospěch on sám, jeho neziskovka a jeho firma.\nNikdy jsme se nebáli konfrontovat ty nejmocnější. Bez vás jsme ale zranitelní. Svou podporou určujete naši sílu!\n♥︎ Daruji\n×\n„Nominovaly mě [do Rady ČT] tři zcela nepolitické a na politicích nezávislé spolky — Šachový svaz ČR, spolek právníků Všehrd a Centrum ekonomických studií Vysoké školy ekonomie a managementu. Zřejmě dospěly k závěru, že vzhledem k mé téměř třicetileté zkušenosti s prací v médiích, včetně té pro Českou televizi, a k prokázané schopnosti vést občanský spolek i soukromou firmu bych mohl být dobrým radním a dobře vykonávat roli dohlížitele na fungování veřejnoprávního média,“ ohodnotil sám sebe Matocha v červencovém článku na serveru Česká pozice.Ve středu 16. prosince byl Pavel Matocha zvolen předsedou rady. Krátce před tím se vyslovil v tom smyslu, že chce důsledně kontrolovat hospodaření veřejnoprávní televize (Část lidí se bojí, že hospodaření ČT se teď bude kontrolovat důkladně) a některé nejznámější novinářské tváře Kavčích hor označil jako „kvazinovináře“. Konkrétně Noru Fridrichovou, Václava Moravce, Marka Wollnera a Jakuba Železného. Zároveň spolu se spojenci v radě prosadil, že radní budou nově projednávat všechny stížnosti, tedy včetně těch na zmiňovanou čtveřici.„Matocha si (…) nabrousil svoji zbraň — projednávání stížností. Ad hoc šestičlenná pracovní skupina Rady (letos nově zvolení členové mínus Kysilka plus Váňa) se rozhodla, že rada je kompetentní k projednání všech stížností, nejen těch na generálního ředitele, jak určuje zákon. Kompromis reagující na nejasnost zákona vytvořený předsedou Rady Milanem Uhdem před devíti lety zřejmě přestane platit,“ okomentoval to mediální analytik Milan Šmíd.Zatímco ředitel Petr Dvořák se bude podle názoru Šmída snažit bránit dlouhodobou praxi změnou ve statusu ČT a upřesněním vztahu mezi radou a vedením televize, reakce „kvazinovinářů“ přišla okamžitě. Na sociálních sítích se ozvala kupříkladu Nora Fridrichová. Jasně se vymezila vůči Matochově novinářské produkci.Matochova volba do veřejné funkce předsedy Rady ČT je správnou příležitostí podívat se na profesní minulost tohoto muže, již on sám líčí téměř jako bezchybnou. Podívejme se tedy na to, co by zjistili lidé z Šachového svazu, spolku Všehrd, Centra ekonomických studií a poslanci, kteří pro Matochovu volbu zvedli ruce (především z ANO, KSČM, Trikolóry, ČSSD a Okamurovců), z veřejně dostupných zdrojů — kdyby si dali tu práci.1. Novinář, který nectí elementární etická pravidlaPavel Matocha se zaštiťuje „téměř třicetiletou zkušeností v médiích“. Při rešerši jeho výtvorů v databázi Newton media na zájemce vyskočí předlouhý výčet Matochou podepsaných článků, které bezostyšně propagují akce či produkty jím ovládané neziskovky — spolku Pražská šachová společnost. To vše bez jakéhokoliv upozornění, že autor článku je jako předseda spolku v těžkém střetu zájmů.Naposledy toto profesně nepřijatelné jednání předvedl minulý pátek a v sobotu. Nejdříve v tištěném bezplatném týdeníku 5plus2 vydávaným Agrofertem Andreje Babiše, v článku s titulkem „Šachová klasika může být skvělým dárkem“. Na téměř polovině plochy materiálu doporučuje knihy z produkce Pražské šachové společnosti. \n↗\nScreenshot z 5plus2, 18. 12. 2020. Repro DR\nO víkendu pak obšťastnil v článku s titulkem Šachovou horečku rozpoutal půvabný „Fischer v sukni“. Z boomu těží obchodníci, hráči i samotná hra obdobným doporučením i čtenáře tištěného i internetového vydání Lidových novin, též z mediální stáje Agrofert. Opět pochopitelně bez jakékoliv zmínky, že autor má z prodeje doporučovaných knih profit.Oba články vyšly přesto, že obdobnou praxi zapovídá kodex Babišovy Mafry. Viz bod 9 kodexu: „Redaktoři nesmějí psát o podnicích, v nichž mají oni sami, jejich rodinní příslušníci nebo osoby blízké významný majetkový podíl či jiný osobní zájem.“ A bod 10 kodexu: „Pokud novináři, případně fotografovi hrozí při výkonu práce jakýkoliv konflikt zájmů, je povinen s tím seznámit svého nadřízeného a takové práci se vyhnout.“2. Novinář, který čtenářům prodává své zboží (a sponzory)Mafra není jediné vydavatelství, ve kterém Matocha propagoval byznysové počiny svého spolku Pražská šachová společnost, či své firmy Šach Mat s.r.o. Kompletní výčet značně přesahuje kapacitu tohoto článku, spokojme se alespoň s nejkřiklavějšími příklady.Například v lednu 2015 pro IN magazín Hospodářských novin napsal článek „Šach, flek, kafe, mat!“ pojednávající o otevření kavárny Šachový Václavák — společného projektu jeho Pražské šachové společnosti a EuroAgentur Hotels.O rok dříve na iHNed.cz vyšel materiál Koně nejen pod kapotou. Ferrari či Bentley dodají k luxusním vozům i šachy. Text končí doporučením: „Chcete-li si koupit nádhernou šachovou soupravu od českého autora, která kombinuje sběratelský skvost (limitovaná edice patnácti kusů) s designérskou čistotou a precizní ruční prací, můžete si koupit kubistické šachy. Navrhl je oceňovaný moravský designér Jaroslav Juřica, figurky jsou vyřezané z javorového dřeva a stojí 63 tisíc korun.“ Matocha v článku cudně zcela zamlčel, že si výrobu zmiňovaného skvostu zadal právě on, což potvrdil Juřica v rozhovoru, i to, že je osobně přes svoji firmu Šach Mat s.r.o. prodává.V září 2014 na iHNed.cz zase vyzýval k účasti na akci Šachový vlak: „Přidáte se taky? Budete tak mít příležitost nejen si zahrát v hezkém šachovém turnaji během krásného výletu, ale také se třeba seznámit s legendárními šachovými velmistry. Šachovým vlakem pojedou i Vlastimil Hort a Ulf Andersson.“Cena lístku? Přesně 4490 korun za hrajícího cestujícího. Mezi sponzory figurovaly státní České dráhy, jejich dceřiná společnost Výzkumný ústav železniční (sic!) a státní agentura CzechTourism.V červnu 2015 si zpropagoval na iHNed.cz vlastní akci ČEZ Chess Trophy sponzorovanou polostátní firmou ČEZ, Severočeskými doly ze skupiny ČEZ a státním Eurooilem (Čepro) a městskou částí Praha 1.Výčet subjektů, které podpořily ať už Matochův spolek či eseróčko, je vůbec zajímavý. Vyskytují se mezi nimi mnozí, o nichž Matocha jako ekonomický novinář zabývající se energetikou, psal. Z těch státních či polostátních jmenujme: Čepro, MERO, ČEPS, Skupina ČEZ, Severočeské doly (ze skupiny ČEZ), České dráhy, jejich dceřinka Výzkumný ústav železniční, Správa železniční a dopravní cesty, ale i agentura CzechTourism či Česká národní banka.Potřebu podpořit Pražskou šachovou společnost či Šach Mat s.r.o. mělo i Hlavní město Praha, Městská část Praha 1, Praha sportovní, Obecní dům (v majetku hl. m. Praha), Kolektory a.s. (v majetku hl. m. Praha).Z nestátních nejvíce ční firmy Pavla Tykače či PORG, tehdy řízený Václavem Klausem mladším, též nadšeným šachistou. Najdeme mezi nimi i Penam z Babišova holdingu Agrofert, který si zadal „na míru šitou“ inzerci do internetového Šachového občasníku vydávaného Pražským šachovým spolkem, který jako šéfredaktor řídí — světě div se — Pavel Matocha.\n↗\nScreenshot Šachového občasníku, 28. 10. 2020. Repro DR\nA takto Matocha bilancoval při oslavách desátého výročí založení spolku Pražská šachová společnost v listopadu 2014: “ Stovka hostů slavila v sobotu 8. 11. desetileté výročí Pražské šachové společnosti v divadle Disk. Nádherně inscenované představení Kabaret a následný raut navštívili i reprezentanti hlavních sponzorů největších akcí Pražské šachové společnosti: Pavel Tykač (Sněženky a Machři — Czech Coal Chess Match 2014), Antonín Blažek (Šachový vlak — České dráhy a Výzkumný ústav železniční) a Jan Klaus, Libor Kičmer, Jiří Pačovský a Jan Hruška (ČEZ CHESS TROPHY).“3. Šéf spolku, který porušuje zákonyJak jsem již psal, Pavel Matocha ovládá dvě právnické osoby: spolek Pražská šachová společnost a společnost s ručením omezeným Šach Mat. Obě sídlí na stejné adrese a jejich aktivity se vzájemně prolínají. To jsem ostatně ukázal již na příkladu kubistických šachů designéra Juřici.Čerstvým příkladem zmiňovaného „prolínání“ je Šachový festival 2020, který se uskutečnil letos v říjnu v pražském Obecním domě. Jako pořadatel je na propagačních materiálech uváděn spolek Pražská šachová společnost s předsedou Pavlem Matochou. Přesto (dle databáze HlídačStátu.cz) barterovou smlouvu s Obecním domem na bezplatné využití prostor v hodnotě 88 tisíc korun bez DPH podepsal tentýž Pavel Matocha, ovšem za své eseróčko ŠachMat.S touto soukromou společností uzavřely smlouvy o propagaci i státní Čepro a hlavním městem vlastněná společnost Kolektory a.s. A to ve shodné výši 60 500 korun s DPH.\n↗\nScreenshot Lidových novin, 19. 12. 2020. Repro DR\nA proč vůbec Obecní dům dal své reprezentační prostory k dispozici zdarma, respektive za barterovou propagaci, soukromé společnosti šéfa Rady ČT? „Říkal nám, že je na tom šachový sport kvůli pandemii Covid 19 dost špatně.  A za Obecní dům též vždy posuzujeme, jakou publicitu nám v této nelehké době ta která akce přinese,“ vysvětlil na dotaz HlídacíPes.org ředitel Obecního domu Vlastimil Ježek.Dovolím si v této souvislosti připomenout obsah Matochova článku ze sobotních Lidových novin. Píše se v něm naopak o tom, že šachový byznys zažívá zlaté časy (viz printscreen).Mezi „obchodníky s šachem“ přitom patří právě Pavel Matocha, který umně prolíná neziskovku, vlastní podnik a publikační činnost (zdráhám se označit ji za novinařinu). Svým sponzorům se nestydí „prodat“ ani své výstupy ve vysílání České televize, na níž má jako radní a čerstvě i předseda Rady ČT dohlížet.\n↗\nScreenshot Šachového občasníku, 28. 10. 2020. Repro DR\n4. Šéf spolku, který lže donátorůmNemíním zde rozebírat důvody onoho „prolínání“. Nemám pro to dostatek informací. A to především proto, že Pavel Matocha jako vlastník ŠachMat s.r.o. a předseda spolku Pražská šachová společnost nikdy nezveřejnil žádné informace o hospodaření.A to přesto, že mu to nařizuje pod sankcí až 100 tisíc korun, případně hrozbou vymazání firmy či spolku, zákon. Viz následující printscreeny. Jinými slovy: Pavel Matocha zcela neprůhledně hospodaří a podniká s prostředky, které z velké části pocházejí z veřejných peněz (státní a polostátní firmy, obecní samosprávy, obecní firmy…). A porušuje při tom zákon.Přitom nad zákonností a řádným hospodařením s veřejnými prostředky má sám bdít jako předseda Rady České televize. „Všechny účetní jednotky — tedy i spolky — musí zveřejnit účetní uzávěrku,“ potvrzuje právník Aleš Rozehnal se shodě s právníky FrankBold.\n↗\nPrintscreeny potvrzují... Repro DR\n↗\nže právní subjekty předsedy Rady ČT Pavla Matochy porušují zákon. Repro DR\nFakt, že Matocha nikdy nezveřejnil v rejstříku žádnou účetní uzávěrku, je důležitý i proto, že se Matocha za spolek Pražská šachová společnost podepsal se státem vlastněnou firmou ČEPS a.s. letos v říjnu smlouvu o daru ve výši 80 tisíc korun „na tréninkový a motivační šachový program pro děti a mládež“. A ve smlouvě je dle HlídačStátu.cz výslovně uvedeno, že „Obdarovaný dále prohlašuje, že řádně plní rejstříkové povinnosti, v rozsahu a podle podmínek, které pro jeho právní formu stanoví zákon č. 304/2013 Sb., o veřejných rejstřících právnických a fyzických osob, v platném znění, a do sbírky listin veřejného rejstříku žadatel řádně a včas zakládá veškeré citovaným zákonem vyžadované dokumenty v aktuálním znění.“Matocha tedy mimo jiné podpisem stvrdil prohlášení, o kterém věděl, že je lživé. Protože nikdy žádnou účetní uzávěrku svého spolku v rejstříku nezveřejnil. Stejně jako nikdy jeho spolek nezveřejnil počet ani jména členů (kromě čtyř, kteří jsou podepsáni pod stanovami), stejně jako nikdy neustanovil dozorčí radu, se kterou přitom počítají zmiňované stanovy.Nestandardní postava pro nestandardní časyKdyby si lidé a organizace nominující Pavla Matochu dali tu práci, zjistili by o svém kandidátovi velmi závažné informace. Stejně jako poslanci, kteří pro něj zvedli ruku. Stejně jako kolegové z Rady České televize, kteří jej vybrali za předsedu.Mimo jiné by přišli na to, že Pavel Matocha dlouhodobě porušuje zákony České republiky. Ovládá zcela netransparentní neziskovku, která získává statisíce korun od státem ovládaných firem, od obcí a od obcemi ovládaných firem. Ve sponzorské smlouvě se podepsal pod lživé informace. Navíc jako novinář podvádí čtenáře, když porušuje elementární pravidla profese a propaguje výrobky, ze kterých mají on, jeho neziskovka a jeho firma prospěch.Obávám se však, že i kdyby toto všechno věděli, stejně by se rozhodli stejně. Pavel Matocha je totiž prototypem postavy, jejichž chvíle přicházejí v nestandardních časech, kdy mocní poptávají nestandardní služby. A svým výběrem si pojistí, že tyto postavy pro vlastní prospěch udělají přesně to, co se po nich žádá.Text vyšel původně na webu hlidacipes.org. V DR vychází v rámci spolupráce obou redakcí.",
  "datum": "Domov → Komentář21. prosince 2020 ve 14.08"
},
{
  "url": "https://denikreferendum.cz/clanek/32107-deb-haalandova-bidenova-zatim-nejlepsi-ministerska-volba",
  "name": "Deb Haalandová: Bidenova zatím nejlepší ministerská volba",
  "perex": "Nastupující prezident USA chce svěřit dohled nad využíváním federální půdy Deb Haalandové — známé indiánské poslankyni a aktivistce, spojenkyni ekologických hnutí v Kongresu a obhájkyni práv původních Američanů.",
  "text": "↗\nDeb Haalandová je etnickou Pueblankou z větve Laguna. K danému kmeni se hlásí dnes ani osm tisíc Američanů. Foto WorldOil.com\nProfily osobností, jež ohlašuje nastupující prezident USA Joe Biden jako své ministerské nominace, jsou téma, které si žádá důkladnější text. I když totiž nejde o konečná jména ministrů — rozhodovat bude až po Novém roce Senát —, už sám výběr zpřesňuje odpovědi na řadu důležitých otázek. Například: jak ideově orientovaná bude nakonec nová vláda? Které ze skupin v Demokratické straně mají na Bidena rozhodující vliv? Anebo co a jak z obecného programu chce tým kolem nového prezidenta prosazovat prioritně?\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nU jedné z již ohlášených nominantek se ovšem patří zastavit přednostně. I kdyby totiž Biden nenominoval do své vlády už žádnou jí podobnou, dává i tato jedna nominace velkou naději, že Bidenova reálná politika bude z progresivního hlediska opravdu úplně jinde než Trumpova. Touto osobností je poslankyně Debra Anne Haalandová a nový prezident by jí rád svěřil ministerstvo vnitra. \nŠtěstí z šesti●Petr Jedlička\nTrumpovy útoky na volby: šest důvodů, proč to dělá\nMinisterstvo vnitra v USA neřeší otázky vnitřního pořádku a bezpečnosti jako v evropských zemích. Má na starosti správu federálního pozemkového fondu (mimo jiné i nejrůznějších parků a rezervací) a otázku vztahů s komunitami původních Američanů. Do pozornosti médií se dostává americké ministerstvo vnitra nejčastěji s otázkou, zda vláda umožní tam nebo onde těžbu fosilních zdrojů či zda umožní tu nebo onu stavbu přes chráněnou oblast. A Deb Haalandová je nejen celoživotní bojovnicí proti příslušným formám těžby, ale především mimořádně angažovnou etnickou Pueblankou ze skupiny Laguna — původní Američankou, která se sama indiánským záležitostem už řadu let věnuje.Vzato v souhrnu a z hlediska očekávání od Bidenovy administrativy je nominace Haalandové důležitá hned z šesti důvodů: pokud Haalandovou Senát schválí, půjde o vůbec první indiánku v americké vládě, a to za celých 244 let existence USA, na rozdíl třeba od Charlese Curtise — viceprezidenta Herberta Hoovera, který měl indiánskou matku a jako první na podobném místě se hlásil k danému původu — je Deb Haalandová příslušnicí původní populace, která zároveň bojuje za indiánská práva se vším všudy, jde o političku, která vášnivě podporuje odklon od spalování uhlí, ropy a plynu a důslednou ekologickou transformaci,jde o aktivistku, která se účastnila přímo i razantnějších forem protestu, jako například snahy blokovat výstavbu energovodu přes rezervaci Standing Rock,jde o ženu s životní zkušeností svobodné matky nucené využívat potravinovou pomoc, a posléze self-made woman, jež rozjela firmu vyrábějící pikantní omáčky,jde o první případ, u něhož lze říci, že Bidenova vláda uzpůsobila politiku tlaku zdola. Krok nejen naoko Ti, kdo sledují americkou politiku podrobně, poznali Deb Haalandovou už jako šéfku jedné z větví Obamovy volební kampaně v roce 2012. Tehdy se starala právě o oslovování původních Američanů. V letech 2015-2017 byla předsedkyní Demokratické strany v Novém Mexiku. V mid-term volbách v roce 2018 pak získala mandát federální poslankyně za 1. novomexický okrsek.Za dva roky ve Sněmovně reprezentantů se vypracovala na vůdčí postavu snah o nějaký stupeň ochrany pro nejméně třetinu amerických moří a třetinu půdy v USA (Thirty by Thirty Resolution), na spolehlivou spojenkyni ekologických hnutí a na jednu z nejznámějších političek usilujících o vyrovnání Američanů s vlastní minulostí.\n↗\nNejsledovanější z aktivit původních Američanů jsou v posledních letech protesty proti těžbě či výstavbě energovodů na jejich tradičním území. Foto John Duffy, flickr.com\nJe jistě možné, že Senát po Novém roce Bidenovi nástup Haalandové zablokuje — připomeňme, že pokud demokraté nevyhrají 5. ledna oboje dodatkové volby v Georgii, zůstane v horní komoře většina republikánům. Už ale sama ochota nominovat takovouto političku se počítá.Joe Biden a jeho kruh musí vědět, že Haalandová na ministerstvu vnitra bude usilovně bránit pokračování politiky rozprodeje a zpřístupňování půdy těžařům či rozšiřování těžby v pobřežních vodách. Musí vědět, že vnitro pod Haalandovou bude stát na straně bezzásahovosti a ekologů obecně. \nZpráva●Petr Jedlička\nIrové zaujali koronavirovou pomocí Navahům, vrací prý laskavost z dob hladomoru\nPostavit do čela tak silného ministerstva někoho, jako je Deb Haalandová, není jen gesto vůči progresivnímu křídlu strany a původním Američanům, kteří mimochodem pomohli tento rok v několika státech Bidenovi k vítězství. Není to jen diverzitní gesto navenek à la Justin Trudeau. Jde o reálný závazek. Konečně je i povzbuzující vědět, že politikové s tak nejednoznačnými profily jako Biden či jeho viceprezidentka Kamala Harrisová jsou i po vítězství ve volbách ochotni svěřit reálnou moc člověku, který nenadbíhá lobbyistům ani sám nepochází z vysokopříjmových vrstev jako většina federálních politiků.Možná sice, že nerozhodlo Bidenovo upřímné přesvědčení, ale onen tlak zdola, jehož síla mohla být větší, než se na první pohled zdá — nominaci Haalandové žádaly vedle čistě indiánských sdružení i iniciativy jako Sunrise Movement, Climate Power 2020, The Mountain Pact, Western Values Project nebo Food and Water Watch. Jak už však naznačeno výše — i to, že Biden s Harrisovou na příslušné podněty zdola reagují, je pro vyhlídky na novou vládu nadějným zjištěním.",
  "datum": "Svět → Komentář21. prosince 2020 v 19.13"
},
{
  "url": "https://denikreferendum.cz/clanek/32109-akteri-deni-ve-stredoafricke-republice",
  "name": "Aktéři dění ve Středoafrické republice",
  "perex": "Velmi křehká stabilita Středoafrické republiky je před nedělními volbami ohrožena zformováním koalice protivládních rebelů, kteří se vydali k hlavnímu městu Bangui. Do napětí může zasáhnout Rusko i Rwanda, která v oblasti plní misi OSN.",
  "text": "↗\nPo sobotním podpisu memoranda o spolupráci, se protivládní rebelové v neděli vydali směrem k hlavnímu městu Bangui. Vláda prezidenta Touadery (na snímku) požádala o mezinárodní podporu Rusko a Rwandu. Foto FB Contre le Terrorisme en Centrafrique\nStředoafrickou republiku na konci tohoto týdne čekají prezidentské i parlamentní volby. Situace je ale v tuto chvíli velmi napjatá a vláda, která není schopná zajistit kontrolu nad územím státu, je tlačena k tomu, aby volby odložila. V sobotu se zformovala koalice Patriotů pro změnu, která čítá představitele třech největších skupin protivládních rebelů.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nIntenzivní střety, které vypukly v roce 2012, o rok později vedly ke svrhnutí prezidenta Bozizého a uvrhly zemi do chaosu, se postupně dařilo tlumit. Od roku 2018 se tak ve Středoafrické republice jednalo o konflikt spíše nízké intenzity založený na snaze skupin kontrolovat ekonomické zdroje, což jsou především nerostné suroviny.Zprávy uvádí, že po sobotním podepsání memoranda o spolupráci, se protivládní rebelové v neděli vydali směrem k hlavnímu městu Bangui. Zahraniční média tak poměrně pochopitelně začala referovat o hrozbě státního převratu. Většina jich přitom akceptuje tvrzení současné vlády, že v čele povstání stojí a iniciátorem potenciálního převratu je bývalý středoafrický prezident Bozizé, který byl od roku 2013 v exilu v sousedním Kamerunu. Tuto informaci ovšem není možné potvrdit. Jisté však je, že se rebelové nyní nacházejí necelých 100 km od Bangui.V neděli také vyšlo najevo, že současná vláda prezidenta Touadery požádala o mezinárodní podporu Rusko a Rwandu. Tato žádost je poměrně logická. S Ruskem totiž současný prezident spolupracuje posledních několik let velmi intenzivně, což experti dávají do souvislosti s čistě bezpečnostní otázkou a snahou o zachování režimu výměnou za kontrolu zdrojů některých surovin, a Rwanda je jedním z ústředních pilířů bezpečnosti v řadě zemí Afriky včetně Středoafrické republiky.Rwanda je po Bangladéši dokonce zemí s nejvyšším počtem vyslaných vojáků v rámci misí OSN. Dnešní přítomnost Rwandy ve středoafrické misi OSN MINUSCA zahrnuje téměř 2000 mužů a žen ve zbrani (včetně policejních sborů), což je zhruba třetina všech příslušníků vojenského i nevojenského personálu Rwandy v misích pod mandátem modrých přileb.Mise MINUSCA byla založena v roce 2014, rok po pádu prezidenta Buzizého a jedná se o jednu z největších misí pod mandátem Rady bezpečnosti OSN. S ohledem na vývoj současné situace jsou jednotky v maximální pohotovosti.",
  "datum": "Svět → Komentář22. prosince 2020 v 11.11"
},
{
  "url": "https://denikreferendum.cz/clanek/32100-ceske-zeme-potrebuji-konstruktivni-vzdor-jeho-nositelem-je-svazek-stan-a-piratu",
  "name": "České země potřebují konstruktivní vzdor. Jeho nositelem je svazek STAN a Pirátů",
  "perex": "Příští volby musí být vyjádřením konstruktivního vzdoru. Ze všech zvažovatelných variant je tou nejslibnější koalice Pirátů a STAN. Je třeba pracovat na tom, aby do příští Sněmovny vstoupila co nejsilnější.",
  "text": "↗\nVolba koalice Pirátů a Starostů, je rozumnou volbou a deset měsíců, které do voleb zbývají, je dobrým časem na přípravu, aby do Sněmovny vstoupila co nejsilnější. Foto FB Ivan Bartoš\nPříští volby musí být vyjádřením konstruktivního vzdoru. Ze všech zvažovatelných variant je tou nejslibnější koalice Pirátů a STAN. Je třeba pracovat na tom, aby do příští Sněmovny vstoupila co nejsilnější.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJezdím vlakem. Paní s rouškou sedí naproti v jinak prázdném kupé. Dali jsme se do řeči.  Mluvili jsme o kalkulačce, jež se objevila v médiích poté, co snížili daně, aniž by věděli, kde se ušetří. Kalkulačka vypočítá, o kolik vám vzroste plat. Paní v kupé povídala, že její sestra pracuje na úřadu v Chebu, bere asi patnáct tisíc, a tisícovka navíc ji rozhodně potěší, možná jí dokonce vytrhne trn z paty. Shodneme se, že paní sestře se nevysvětluje, že nejdřív dostane pár stovek, ne tisícovku, navíc, a pak jí zruší místo, protože to je logika tohoto opatření. Nic se jí neříká, pak by si těch pár stovek neužila. Nakonec, může doufat, že místo zruší ne jí, ale její kolegyni.Rozestřel se u nás zvláštní čas. Neznámý hlas šeptá: „Jestli se nechceš zbytečně a bezmocně vztekat, zůstaň v nevědomosti.“Bývaly doby, kdy se za náš stát hrdinně umíralo, teď se umírá na jeho neschopnost. Zdejší lid je otužilý, po staletí rostlý v reptání proti vrchnosti a omletý v občasných rebeliích, které neuspěly. Napřímit se, ohnout, napřímit, uhnout, napřímit víc. Zas jednou je před volbami možné mít oprávněný pocit, že co je moc, to je moc. Začalo to kolosálním střetem zájmů u pana premiéra, pokračovalo přes téměř nejhorší možnou covidovou bilanci bez zjevného objektivního důvodu, končí to rozvalem veřejných financí. Ne, prozatím to končí zaséváním nedůvěry u našich spojenců v NATO, poté co komunisté podmínili své hlasování pro rozpočet snížením zbrojních výdajů. Musíme společně udělat maximum pro zcela jinou vládu.Auto s pěkným lakemTrojkoalice středopravých stran ODS, KDU-ČSL a TOP 09 ohlásila, že se po volbách zas rozpojí. Lze tedy poblahopřát KDU-ČSL a TOP 09, že se svezou s lepšími preferencemi ODS, protože jinak by se docela dobře mohlo stát, že by se tyto strany do parlamentu nedostaly. Všem třem dohromady je možné poblahopřát, že zaplatí jen za jednu kampaň. Voličkám a voličům těchto stran je také možné poblahopřát, protože se nemusí žinýrovat, a mohou si kroužkovat tu svoji partaj. Proč brát ohledy na rozložení sil v manželství, když se předem ví, že se hned rozvede? Slib koalice jako celku, například „Nepůjdeme do vlády s ANO“, by měl určitou platnost. Koalice, co se hned rozpojí, staví ale lidi do situace, že si něco jiného volí, a něco jiného pak bude čtyři roky za ně jednat. ODS si s chutí v noci daňově zařádila s ANO, SPD a pár komunisty. Koalice by měla po celé volební období sloužit k tomu, aby se podobné věci neděly. S takovouto koalicí je to, jako když dáte auto do servisu s převodovkou, servis se rozdělí podle kompetencí, vaše auto padne do lakovny, takže dál nejezdí, ale zato se blýská jako nové.     Auto s výborně opraveným rádiemChvilkař, sympatický muž, Mikuláš Minář na videu ohlásil, že bude politikem. Zajímavá je na tomto videu hudba v pozadí, a také parodie šťastnopondělníka Šídla. PR týmu pana premiéra by se dal podat návrh na asi takovéto vystoupení: „Čau lidi, chci vás poprosit, abyste podepsali, až po vás něco bude chtít podepsat tým dobrovolníků pana chvilkaře Mináře. Doteď bojoval za špatnou věc, protože byl proti mně, ale teď může posloužit na oslabení Pirátů. Pojďme do toho, podpis nikomu nic neudělá, to potvrdí i pan ministr Blatný. A kdo má ANO obzvlášť rád, přihlásí se k Lidé PRO jako dobrovolník. Naším cílem je 4,5 procenta pro hnutí pana Mináře. Kdo vydělá na přerozdělení hlasů? Samozřejmě naše ANO!“ S postchvilkaři je to, jako když dáte celkově porouchané auto do servisku, a oni vám ho skvěle, byť částečně opraví. Přesněji řečeno, skvěle a pěkně opraví rádio, takže hraje stereo a má skvělý zvuk. Na celkovou opravu vraku, kterým se stal náš stát, je ale potřeba určit, co je konstruktivní vzdor, a podle toho se zachovat.Dobré vozidloPřestože se stalo a děje tolik absurdních věcí, až to vypadá, že rozum si dal padla, není tomu tak. Volba koalice Pirátů a Starostů, je rozumnou volbou a deset měsíců, které do voleb zbývají, je dobrým časem na přípravu, aby do Sněmovny vstoupila co nejsilnější.Koalice Pirátů a Starostů bude v příštích měsících pod palbou. Tím spíše je třeba zavřít oči, jít pořád rovně, až k volební urně. A vzít co nejvíc lidí s sebou. O tom, co umějí, a čeho schopni jsou ti ostatní, už přeci víme dost. Tedy spíše: až moc.  \nPříští volby budou zřejmě o koalicích. Můj tip na další dvě: ANO+ČSSD za \"levici\" a KSČM+SPD za radikální pravici.To by bylo zbytečné plýtvání penězi a lidskými (a lýdrovskými) zdroji -- stačí jedna koalice všech čtyř jmenovaných stran, která podle potřeby obstará jako roli levice tak pravice. Přesně podle starého hollywoodské vzoru odhaleného Bertem Brechtem: ráj i peklo na zemi se dá úsporně provozovat na jednom místě a se stejnými lidmi.",
  "datum": "Domov → Komentář19. prosince 2020 v 15.23"
},
{
  "url": "https://denikreferendum.cz/clanek/32125-rozhovor-s-manuelem-gaberem-fotbal-je-nas-nemecti-fanousci-chteji-reformy",
  "name": "Rozhovor s Manuelem Gaberem: Fotbal je náš. Němečtí fanoušci chtějí reformy",
  "perex": "V Německu vznikla fanouškovská iniciativa za hluboké reformy organizace fotbalu, aby se v něm spravedlivěji rozdělovaly příjmy, byl sociálně prostupnější a ekologicky angažovaný. Iniciativa rychle získala masovou podporu.",
  "text": "↗\nManuel Gaber předává petici za reformy v organizaci německého fotbalu prezidentovi německého fotbalového svazu Fritzi Kellerovi. Foto DFB\nFotbal má velký společenský význam a dopad. Za obvyklých okolnosti vidíme, jak obrovské množství lidi tráví čas na stadionech. Fotbal také spojuje, bez ohledu na původ či vzdělání. Podobných témat je málo. V posledních desetiletích svět fotbalu nejvíce formovaly dva trendy: profesionalizace a komercionalizace. A to natolik, až stále častěji zaznívá otázka, zda se fotbal už přespříliš nevzdálil svým kořenům a možná i lidem. Fanouškům, amatérským hráčům, nadšencům, kteří jsou páteří fotbalu a na nichž fotbal stojí. O německé iniciativě „Náš fotbal“ jsme hovořili s jejím spoluzakladatelem Manuelem Gaberem. Iniciativa si klade za cíl zásadním způsobem změnit profesionální fotbal. Působí na spolkové úrovní a její součástí je mnoho různých skupin fanoušků. Z pohledů mnoha fotbalových fanoušku ve světě je německé fotbalové prostředí rájem na zemí. Co jsou podle vás největší problémy německého fotbalu? Když to srovnáme s jinými zeměmi, můžeme ho označit za ráj. Ale přesto řešíme pár ústředních otázek, na nichž si uvědomujeme, že k ideálu už to má dost daleko. Fanoušci v německém fotbale hrají důležitou roli, jsou organizování, mají vliv, ale z našeho pohledu se jim naslouchá nedostatečně. To znamená, že řešíme celou řadu aspektů, u nichž chceme změnu. Chceme fair play, stabilní ekonomický základ pro všechny. Fotbal má v Německu velkou společenskou hodnotu a vidíme nebezpečí v tom, že jeho společenská hodnota bude ustupovat čím dále více do pozadí a stále důležitější budou ekonomické aspekty. Obáváme se, že ztratíme to, co je pro nás tak důležité. A co to je? Říkáte, že německý fotbal málo naslouchá fanouškům. Co fanoušci chtějí?Fanoušci v Německu již dlouho kritizují celou řadu témat. Jedním z hlavních bodů je narůstající komercionalizace, snaha na všem co nejvíce vydělávat, fakt, že je čím dál víc věcí ve fotbale a kolem fotbalu na prodej. Je to vidět například na tom, že stadion se už nejmenuje stejně jako před patnácti lety. Najednou má jméno podle sponzora. Je tu snaha dostat co nejvíce peněz z televizního marketingu. Stále více zápasů se odehrává v pondělí večer. Pro člověka, který musí chodit do práce, je to složité, nemůže jít v pondělí večer na zápas. Takže v mnoha věcech přesmíru narostl význam ekonomických aspektů. Byly to pouze ekonomické aspekty, které vás vedly k tomu založit iniciativu „Náš fobal“?Ze strany fanoušků kritika sílila po mnoho let. Jak postupuje komercionalizace fotbalu, sport a hra upadají stále více do pozadí a hlavní roli začínají přebírat ekonomické zájmy. Zejména pandemická krize v německém fotbale nám to velmi jasně ukázala. Dva týdny se nehrálo a už hrozila prvním klubům insolvence. Jasně se ukázalo, že stávající systém je v podstatě neudržitelný.  My fanoušci jsme si říkali, že krize může být i šancí na proměnu fotbalu. Šanci také k tomu, abychom se pustili do určitých témat, která zůstala v uplynulých letech stranou. Samozřejmě je to na druhou stranu v současné situaci také velice obtížné. Normálně jsou fanoušci na stadionech a tam se mohou vyjádřit. Přesto jsme se rozhodli založit svou inciativu a oslovit co nejvíce fanouškovských uskupení, abychom se spojili a ukázali, o co nám jde. O co tedy usilujete?V podstatě jde o prohlášení, které obsahuje čtyři hlavní body. To je základ, který podepsala celá řada fanoušků. V prvním bodě říkáme, že si přejeme fotbal, který umožňuje férovou soutěž. Ve sportu by měl vždy jít o fair play. V posledních letech jsme ale viděli, že se otevírají nůžky mezi velkými a malými kluby. Bayern Mnichov se již poosmé za sebou stal mistrem Bundesligy. Říkáte, že Bayern Mnichov vyhrál již osmkrát za sebou. Není to tím, že hraje dobrý fotbal? Že jde zkratka o nejlepší německý klub?Dalo by se to tak říct, ale také ne. Máme určité rámcové podmínky, které posilují pozice Bayernu. Každý rok dostávají nejvíce peněz z televizního vysílání, zejména je to vidět v tom, kolik peněz dostávají z evropských soutěží. To znamená, že mají obrovské prostředky. Ze systému opravdu profitují a mají velkou výhodou. Ten, kdo už je dobrý, je ještě více odměňován než všichni ostatní. Má tedy opět lehčí výchozí pozici. Může se lépe a jednodušeji zlepšovat. Ano, neříkám, že nepracují dobře, ale také si mohou dovolit pár chyb, a přesto mohou ještě být mistrem. Ale například Borussia Dortmund, když chce být mistrem, nesmí udělat vůbec žádné chyby. Myslím, že to pak neodpovídá systému, jaký si přejeme. Pokud tedy jde o férovou soutěž.Malé dětí neznají v podstatě jiného německého mistra. Už je pak tolik nebaví sledovat novou sezónu. V podstatě je opět rozhodnuto, kdo to vyhraje. Podobný vývoj vidíme i v jiných evropských zemích. Proto chceme, aby soutěž byla vyrovnanější. A k tomu jsou třeba zásadní změny. Jaké?Jednak je třeba rovnoměrněji rozdělovat peníze z televizního vysílání. Prostředky se v současné době rozdělují velmi nerovnoměrně. Kdo je nahoře, dostává velké množství prostředků, kdo je dole, dostává velmi málo. Tím pádem se ocitáme v začarovaném kruhu. Ti, kteří jsou na tom finančně dobře, dál bohatnou, zatímco ti, které dusí nedostatek finančních prostředků, dál strádají. Takže žádáme finanční fair play na národní úrovní. Žádáme také jasné omezení vlivu investorů. Zaznamenali jsme, že jsou-li peníze čím dál důležitější, je možné si za ně čím dál více kupovat. Kluby jsou pak v podstatě používány investory v jejich zájmu.Další hlavní bod našeho prohlášení spočívá v tom, že fotbal by měl být společenským vzorem. Má velký dopad a velkou působnost, a nese tak velkou odpovědnost. Z pohledu řady fanoušků je to odpovědnost, kterou už fotbal v posledních letech nenaplňuje. Provází ho celá řada skandálů.Usilujeme také o to, aby fotbal ctil dodržování lidských práv, aby vystupoval proti diskriminaci a proti korupci. Fotbal by měl být obecným společenským vzorem ve smyslu sociálního i ekologického jednání. V období klimatické krize i toto téma nabývá na významu. Ještě se krátce vrátím k Bayernu. Jak vnímají vaši iniciativu jeho fanoušci? Máme podporu i fanoušků Bayernu Mnichov, jsou to velké fankluby. Máme podporů celkem 194 fanklubů FC Bayern Mnichov. I v národním měřítku, když se mluví o tom, jak by se mělo přerozdělovat peníze z televizního vysílání, celá řada fanoušků FC Bayern Mnichov požadují férovější systém. I oni vědí, že současný systém není únosný.Německé kluby hrají evropské soutěže. Pokud sníží své rozpočty, budou konkurenceschopné na evropské úrovní?Myslíme si, že nějak to udělat lze. Třeba tak, že se neutrácí víc, než se vydělá. Kluby budou mít nějakou rezervu. To samozřejmě někde platí i dnes, ale kluby to mohou obcházet. Spolky musí být trvale udržitelné, i u nás v Německu mají některé kluby velké dluhy. Za druhé si myslíme, že by peníze neměly donekonečná přicházet zvenčí. Už jsem říkal, problém je v tom, že Bundesliga už není zajímavá, vyhrává stále dokola jeden tým. Chceme, aby v lize bylo větší napětí, aby soutěž byla vyrovnanější. V uplynulých měsících se v Německu diskutovalo o tom, jaké soutěže jsou nejdůležitější. Proč se vlastně hraje v Německu Bundesliga? Je to kvůli tomu, že našim hlavním cílem je, aby německé kluby uspěly v Champions Ligue, a národní soutěž už zase tak důležitou roli nehrají? Nebo je naším hlavním cílem vyrovnanost Bundesligy? Chceme napínavou soutěž v Německu, a ještě k tomu úspěšné kluby i na mezinárodní úrovní?V uplynutých letech to bylo spíše obráceně. Konkurenceschopnost na mezinárodní úrovní byla hlavním cílem. Tohle bychom rádi změnili. Myslíme si totiž, že zájem lidí o nudný fotbal nutně klesá. Obsahuje vaše prohlášení ještě něco dalšího?Posledním bodem říkáme, že fotbal by měl být demokratický, ekologicky a ekonomicky udržitelný. Jako fanoušek si přeju, aby fotbal byl příkladem a vzorem. V minulosti tomu tak vždy nebylo. Fotbal byl často spojen s korupcí. Teď navíc stojíme před osudově zásadní klimatickou krizí a myslím, že každý se měl na jejím řešení nějak podílet. Každý by měl k tomu přispívat i fotbal. A to z dvojí perspektivy. Jednak fotbal má spoustu peněz, fotbal může investovat, kapitálu zde není nedostatek. A jednak fotbal má na společnost velký vliv. Jak silnou má vaše iniciativa podporu?V Německu máme jednak velké spolkové organizace fanoušků, jež naši iniciativu podporují. Mezi členy mámě také více než 2600 fanklubů. Jde opravdu o velký průřez všemi fanoušky v Německu. Kromě toho máme také mezi svými členy neorganizované jednotlivce. To je celá řada lidí, kteří nejsou nijak organizovaní v klubech. Máme tak čtrnáct tisíc členů-jednotlivců. K naší iniciativě se tedy připojilo celkem více než půl milionu lidí. To znamená, že jsme velmi silná skupina.Kdy to všechno začalo?Iniciativa vznikla na konci června, v podstatě předtím, než skončila spolková liga. Tehdy jsme oslovili veřejnost, ze začátku jsme měli zhruba tisíc fanklubů. Jejích počet však velmi rychle rostl. I v médiích jsme se dočkali velmi pozitivní odezvy, psalo se o nás ve všech hlavních německých médiích, získali jsme i pozornost mezinárodního tisku. V médiích panuje konsensus, že celá řada věcí se ve fotbale musí změnit.Byli jsme u obou hlavních fotbalových svazů a předali jsme jim naše prohlášení. Rádi bychom, aby nastaly zásadní reformy. Co se vám už podařilo prosadit?Zatím nic. Žádných reforem jsme se ještě nedočkali. V našem prohlášení jsme požadovali, aby proběhla konkrétní reforma, a také jsme žádali zásadní usnesení. Je nám jasné, že nejde změnit fotbal přes noc. Pro nás je důležité, aby na začátku stálo prohlášení, že svaz takový udržitelný fotbal skutečně chce.V německém fotbalu se ale opravdu k nějakým změnám schyluje. Německá fotbalová liga například založila pracovní skupinu, která se bude otázkami, jež nastolujeme, zabývat. Ve skupině jsou lidé z různých prostředí — politici, lidé z ekonomiky, zástupci svazu a klubů, novináři, funkcionáři, sponzoři, je tam také šest zástupců fanoušků. To znamená, že mají prostor poměrně hlasitě projevit svůj názor. Činnost skupiny má pokračovat do ledna. A výsledky vypadají velmi slibně. Co se stalo motivem zabývat se problémem právě teď? Když se teď nic nezmění, tak kdy jindy? Nevyužije-li se teď šance, aby se mohlo něco ze základu změnit, nikdy se už nepohneme z místa. Krizi jsme chtěli využít. Fanoušci vědí, že se to musí změnit. Kluby vidí, že fanoušci ve fotbale hrají velmi důležitou roli.V důsledku koronakrize se fotbalové zápasy musely odehrávat bez diváků. Myslíte, že by mohl fotbal fungovat bez nich?Aktuálně to vypadá, že by se fotbal mohl hrát bez diváků… Otázka je, jak dlouho to vydrží. Fanoušci na stadionech přece jen vytvářejí atmosféru, svou přítomností ovlivňují hru. Svým fanděním a povzbuzováním hráče postrkují dopředu. Spoluvytvářejí fotbal. Je pak opravdu otázka, zda fotbal, který se odehraje bez diváků, třeba jen přenášen televizí, bude tak atraktivní. Osobně si myslím, že bez diváků ztratí atraktivitu, nebude tolik zajímavý. V Německu máte specifickou situaci. Platí pravidlo 50 plus jedna. To znamená, že z padesáti procent kluby patří členům. Chcete jejich pozici ještě nějak posílit?Fotbal je tématem, o kterém můžete mluvit skoro s každým. Opravdové nadšení spojené s fotbalem je možné ale až tehdy, až se lidé setkají na stadionu. Ale teď to vypadá, že sport se svým fanouškům vzdaluje. Chceme, aby se podporovala fanouškovská kultura. To by se mělo projevovat v sociálně únosných cenách vstupenek. Protože fotbalový stadion je ještě jedno z mála míst, kde se mohou setkávat lidé ze všech společenských vrstev. Stále rostoucí ceny vstupenek mohou nějaké lidi začít vylučovat, a to je špatné. Chceme inkluzivní stadion, o znamená, že chceme, aby na něj měl každý přístup. Další věc, která fanoušky fotbalu zajímá, je čas zahájení zápasů — i to musí brát v potaz, že lidé chodí do práce.V iniciativě se vám povedlo shromáždit velké množství fanoušků. Přitom v Německu je mezi fanoušky velká rivalita. Jak se to podařilo?Ano, určitě je mezi fanoušky velká rivalita. Na druhou stranu také máme dlouho historii. A navzdory rivalitě probíhá i spolupráce. Například před více než deseti lety se v Berlíně konala velká demonstrace fanoušků. Lidé si postupem času uvědomili, že sledujeme i společné cíle. Že nás mnohé věci spíše spojují, než rozdělují. Myslím si tedy, že můžeme čerpat z dlouhé historie, to je v Německu rozhodující. Může to být signál pro další země, že takovou rivalitu lze překonat. Že ji lze odsunout do druhé řady. Český fotbalový systém stejně jako ve většině jiných států funguje jinak. Může váš návrh uspět na evropské úrovni?Musíme postupovat krok za krokem. Německý fotbal je v silné pozici. Může být příklad a vzorem pro další země, může ukázat, že se dá jít i jinou, lepší cestou. FATIMA RAHIMI",
  "datum": "Svět → Rozhovor28. prosince 2020 ve 20.59"
},
{
  "url": "https://denikreferendum.cz/clanek/32123-otresne-podminky-reckych-uprchliku-v-kara-tepe-jsou-i-nasi-vizitkou",
  "name": "Otřesné podmínky řeckých uprchlíků v Kara Tepe jsou i naší vizitkou",
  "perex": "Uprchlický tábor Kara Tepe je jedním z nejhorších míst v Evropě i na světě. A všichni čeští političtí představitelé jsou součástí příčiny, proč toto místo ještě existuje.",
  "text": "↗\nI čeští ministři Jan Hamáček a Tomáš Petříček nesou za hrůzostrašnou humanitární situaci uprchlíků na ostrově Lesbos díl osobní odpovědnosti. Foto UNHCR\nMálokoho dnes už překvapí nebo dokonce pohorší fotografie malých dětí, hrajících si v blátě mezi plachtami stanů. Zvykli jsme si na informace o tom, že na území Evropské unie žijí několik let lidé, kteří nemají přístup k pitné vodě, natožpak teplé sprše. \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nJe skvělým zvykem myslet v době vánočních svátků na ty méně šťastné, přispívat na různé dobročinné účely. Dělá nám to dobře na duši a většinou tím opravdu někomu pomůžeme. Někteří se snaží přispívat právě i na výše zmíněné děti v blátě a mrznoucí migranty na hranicích nejvyspělejší části světa. A je to tak dobře. Nicméně příčina toho, že tisíce lidí trpí v podmínkách, které nemají nic společného s lidskou důstojností, není nedostatek financí nebo sbírek staršího oblečení. Problém je to systémový, problém je v nastavení celé naší společnosti a našich institucí.Jak tráví migranti v Řecku a na Balkáně vánoční svátky, které jsou v celé Evropě každoročním vyvrcholením materiálního, duševního i duchovního konzumu? V celé této oblasti se většinou již delší dobu nachází několik desítek tisíc lidí. Na známých řeckých ostrovech je to něco přes sedmnáct tisíc migrantů, z toho asi třetina nezletilých dětí. Po požáru nechvalně známého tábora Moria na Lesbu řecké úřady s pomocí UNHCR vybudovaly takzvaný dočasný kemp v Kara Tepe, což je bývalý vojenský prostor těsně u břehu Egejského moře. Stanů je sice dostatek pro všech přibližně 7500 obyvatel, nicméně stany nemají podlážky ani zpevněnou podlahu a nejsou zateplené. Stačí proto delší přeháňka, vítr od moře a z prostoru tábora se stává bahenní lázeň s velkými kalužemi vody a stany jsou rázem promočené. V kempu není vodovod ani kanalizace, k dispozici jsou pouze chemické toalety. Teplá sprcha v táboře ani po čtyřech měsících není vůbec, lidé se většinou myjí v moři. Celý tábor je oplocený a je kontrolován pohyb lidí ven i dovnitř. Je smutně ironické, že v táboře nechybí prostor na třídění odpadu. Řecké úřady prohlásily, že nový, lepší a krásnější tábor bude vybudován na konci léta 2021 a do té doby s tím nejde nic dělat. Elektrické přímotopy se nedají použít, protože tábor nemá rozvod elektřiny. Nezmiňuji se přitom o tak pokročilých službách jako naprostý nedostatek základní lékařské péče, hygienických potřeb nebo jakékoliv psychologické asistence. Jen v roce 2020 se na Lesbu prokazatelně pokusilo o sebevraždu devětačtyřicet nezletilých osob — to jsou jen případy, o kterých se dozvěděli Lékaři bez hranic. O zamrzlém pekle na řeckých ostrovech se mluví delší dobu. A vždy, když si novináři nebo humanitární pracovníci myslí, že je to už nejhorší, realita a politici Evropské unie nás přesvědčí, že to může být ještě horší. Skoro by člověk vzpomínal na Morii. Vrcholem je to, že řecká policie tábor Kara Tepe na vánoční svátky hermeticky uzavřela. Migranti tak nesmí tábor opustit od 24. do 28. prosince, důvody k tomu nejsou zcela zřejmé. Není cílem vzbudit ve vás, čtenářích tohoto textu, lítost nebo pocit zahanbení. Jedná se jen o výčet faktů a popis reality. Zdaleka se totiž nejedná o novou situaci, podobné podmínky mnoho lidí přežívá již několikátou zimu.Jsem přesvědčen, že je naší lidskou povinností se pokusit tuto situaci změnit směrem k lepšímu. Do Řecka doputovaly nižší stovky milionů Euro na pomoc s migrací. Vybudování vodovodu nebo zateplených obytných kontejnerů by stálo zlomek této částky. Čeští politici se dlouhodobě chlubí elektrifikací jordánského uprchlického tábora Zaatarí, které stálo přibližně čtyřicet milionů korun. Kara Tepe není ani zdaleka tak velký tábor. Ministerstvo zahraničí po požáru kempu Moria poslalo Řecku na pomoc sto tisíc eur, tedy něco přes 2,5 milionu korun. Řecké úřady dodnes řeší, jak prostředky využít. Je celkem jednoduché si spočítat, že kdyby existovala vůle a ochota řeckých úřadů po náležité spolupráci s evropskými institucemi a představiteli, mohly být všechny tábory na řeckých ostrovech elektrifikované a vybavené veškerým základním zázemím pro elementárně důstojný život. Je ve svém důsledku děsivé si uvědomit, že tyto katastrofální podmínky většina evropských politiků a většina evropské — i české — společnosti toleruje, schvaluje nebo případně i podporuje. Každý může přispět k tomu, aby lidé netrpěli — finanční pomocí, ale hlavně diskuzí se svými politickými představiteli. Pokud ve společnosti nevznikne politický tlak na změnu, politici nebudou mít motivaci cokoliv měnit. Napište svému poslanci, senátorovi, ministrům Hamáčkovi nebo Petříčkovi, ale můžete oslovit i české europoslance nebo dokonce Evropskou komisi — tam všude jsou lidé, kteří mají možnost něco změnit. Kara Tepe je jedním z nejhorších míst v Evropě i na světě. A všichni čeští političtí představitelé jsou součástí příčiny, proč toto místo ještě existuje.",
  "datum": "Domov → Komentář27. prosince 2020 v 10.06"
},
{
  "url": "https://denikreferendum.cz/clanek/32127-zeny-v-ceske-zahranicni-politice-vlastnima-ocima---optimismus-do-budoucna",
  "name": "Ženy v české zahraniční politice vlastníma očima — optimismus do budoucna?",
  "perex": "Průzkum Asociace pro mezinárodní otázky ukazuje, že zastoupení žen ve všech rovinách výkonu české zahraniční politiky je nedostatečné. Příznivé jsou ale aspoň trendy.",
  "text": "↗\nEurokomisařka Věra Jourová je nejvýše postavenou ženou české mezinárodní politiky. Bohužel je stále spíše výjimkou nežli pravidlem. Foto Evropská komise\nAsociace pro mezinárodní otázky (AMO) dlouhodobě věnuje pozornost zastoupení žen v české zahraniční politice. Sleduje, jak jejich zastoupení v diskusích o mezinárodněpolitických tématech, tak ve výkonu zahraniční politiky jako takovém. V rámci studie na uvedené téma jsme nedávno rozeslali téměř dvěma stovkám žen, které se profesionálně věnují tématům souvisejícím se zahraniční politikou, krátký dotazník zkoumající jejich názory a postoje související s rovností žen a mužů v této tradičně dominantně mužské oblasti. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMezi oslovenými respondentkami byly ženy působící ve státních institucích zabývajících se zahraniční politikou, tedy na Ministerstvu zahraničních věcí, na mezinárodních odborech dalších ministerstev či na Úřadu vlády, Češky působící v mezinárodních a organizacích a institucích EU, expertky zkoumající mezinárodní vztahy na univerzitách a ve výzkumných institucích či think-tancích, stejně jako novinářky zabývající se tématy souvisejícími se zahraniční politikou. Pohledy odpovídajících žen tedy vycházejí z intenzivní a leckdy dlouhodobé zkušenosti s realitou, v níž se každodenně pohybují.Začněme závěrem, který je jednoznačný, ačkoli pravděpodobně málokoho překvapí. Třiadevadesát procent respondentek se domnívá, že zastoupení žen a mužů v debatě o české zahraniční politice a v její formulaci je nevyrovnané ve prospěch mužů. Celkem třiaosmdesát procent přitom považuje popsanou situaci za problematickou, přičemž jen deset procent nikoli. A kde leží podle oslovených žen příčiny? Mezi odpověďmi se objevovalo například nedostatečné množství vzorů, tedy úspěšných žen ve vůdčích pozicích, které by byly dostatečně viditelné a poskytovaly tak příklad ženám nacházejícím se v začátcích své studijní či kariérní dráhy.  Respondentky se také často zmiňovaly o nepropustnosti tradičně dominantně „mužských“ sítí. Podobně jako v dalších oblastech hraje roli i přetrvávající nerovnoměrné rozdělení činností souvisejících s péči o rodinu a domácnost mezi ženami a muži či nedostatečné podmínky pro sladění takzvaného „pracovního“ a „osobního“ života v řadě institucí. V neposlední řadě se zmiňovalo i často nižší sebevědomí žen, navzdory jejich objektivním schopnostem a kvalifikaci, a pociťované předsudky na straně mužů ve vůdčích pozicích vůči ženám jako bytostem postrádajícím schopnost analytického a strategického myšlení. Mezi navrhovanými způsoby, jak situaci nevyrovnaného zastoupení žen narovnat, dominuje potřeba adekvátní komunikace o tématu ve veřejném prostoru, včetně péče o vyváženost a diverzitu odborných těles a institucí.  Ve velkém množství odpovědí se vyskytovalo volání po lepším nastavení podmínek pro slaďování práce a péče o rodinu. Za důležité považují respondentky i aktivitu ze strany žen samých — například vytváření sítí a vzájemná podpora. Sebedůvěra žen a dívek by podle části odpovědí měla být podporována například i prostřednictvím mentoringových aktivit.Na téma zastoupení žen v zahraniční politice se lze dívat perspektivou spravedlnosti, tedy práva žen, aby s ohledem na to, že představují polovinu populace a disponují stejnou kvalifikací jako muži, byly do takto klíčové oblasti adekvátně zapojeny. Druhou stránkou je pak specifický přínos, který zapojení žen do zahraniční politiky má právě proto, že jde o ženy. Podle devětasedmdesáti procent respondentek dotazníku má neadekvátně nízký podíl žen na formulaci zahraniční politiky nepříznivý vliv na její výkon. Žádná z respondentek nemá opačný názor, tedy že by vliv nedostatečného zastoupení žen na zahraniční politiku měl vliv příznivý, sedmnáct procent respondentek je nicméně toho názoru, že nedostatečné zastoupení žen záporný vliv na zahraniční politiku nemá. S tvrzením, že ženy mají v důsledku odlišné socializace obecně odlišné životní zkušenosti než muži, a vnášejí proto do debat o zahraniční politice specifickou perspektivu, souhlasí nebo spíše souhlasí třiaosmdesát respondentek, přičemž nesouhlas jich vyjádřilo dvanáct procent. Čtyřiašedesát procent respondentek pak souhlasí nebo spíše souhlasí s tvrzením, že ženy obecně vnášejí do formulace a výkonu zahraniční politiky důraz na konsensuální a mírová řešení. Svůj nesouhlas v uvedeném případě vyjádřilo třiadvacet procent dotázaných. Můžeme samozřejmě legitimně namítnout, že takovéto připisování specifických vlastností lidem na základě jejich pohlaví není fér. Představuje vlastně obdobný předsudek jako například to, že prioritou většiny žen je péče o rodinu. Existují nicméně výzkumy, podle nichž zapojení žen do mírových procesů zajistí jejich stabilnější a déletrvající výsledky. Jde tu o to, že perspektivy vycházející ze životních zkušeností žen se od mužských často liší. To vede jejich nositelky k zohledňování klíčových aspektů reality, s nimiž muži často přímou zkušenost zkrátka ani nemají.Relativně příznivá čísla vykazuje vnímání trendů, pokud jde o rovnost žen a mužů v zahraniční politice. Pětačtyřicet procent respondentek se domnívá, že míra zapojení žen do formulace a výkonu české zahraniční politiky a diskuse o ní se v posledních deseti letech spíše zvýšila, zatímco čtyřicet procent si myslí, že žádná změna nenastala.  Plných devětaosmdesát procent respondentek ale uvedlo, že v posledních deseti letech se zvýšilo povědomí o významu tématu rovnosti žen a mužů v jejich pracovním okolí. Očekávání pro příští dekádu jsou rovněž optimistická — třiasedmdesát procent dotazovaných očekává, že se důraz na rovnost pohlaví v obsahu české zahraniční politiky v příštích deseti letech zvýší. A šestaosmdesát procent respondentek se domnívá, že ve stejném období lze očekávat další nárůst významu tématu rovnosti mezi ženami a muži v jejich pracovním okolí.Výsledky dotazování poukazují na to, že v oblasti zastoupení žen v české zahraniční politice existuje prostor pro zlepšení. Zároveň je zřejmé, že viditelnost tématu narůstá, stejně jako množství aktérů a aktérek, kteří jsou si vědomi jeho významu a jsou ochotni se mu věnovat. Snad není nemístně optimistické věřit, že se česká — a to nejen zahraniční — politika posune směrem k vyrovnanému zastoupení žen a mužů ještě před rokem 2030.",
  "datum": "Domov → Komentář29. prosince 2020 v 9.31"
},
{
  "url": "https://denikreferendum.cz/clanek/32122-rozumni-zide-nakonec-uz-nebudou-chtit-v-izraeli-zit",
  "name": "Rozumní Židé nakonec už nebudou chtít v Izraeli žít",
  "perex": "Jaakov Šaret, syn jednoho z otců-zakladatelů státu Izrael a editor jeho vysoce ceněných pamětí, se v obsáhlém rozhovoru vyznává, že lituje své účasti na osidlování Negevu ve 40. letech — ale i celého sionistického projektu.",
  "text": "↗\nOsmnáctiletý Jaakov Šaret v době své služby v Židovské brigádě. Foto Archív Jaakova Šareta\n„Jmenuji se Jaakov Šaret. Je mi dvaadevadesát let. Náhoda tomu chtěla, že jsem synem svého otce — za což ale nemůžu. Takže asi tak.“\nNaše reportáže pomáhají pochopit svět kolem nás takový, jaký skutečně je. Podpořte náš unikátní tým v další práci. \n♥︎ Daruji\n×\nJaakov si odkašle a zpod vlněné čepice pohlédne na stěnu pracovny, kde visí fotografie jeho otce, v obleku s kravatou a s hrdým pohledem v očích. Moše Šaret byl jedním z otců-zakladatelů státu Izrael, prvním ministrem zahraničí a v letech 1954—55 druhým předsedou vlády.Kvůli Jaakovovu otci tu ale nejsem, přišla jsem se vyptat na něco jiného. Mám s sebou fotografie studny, která kdysi stála v arabské vesnici jménem Abú Jahjá v Negevu, dnes v jižním Izraeli.O existenci té studny jsem se dozvěděla z jedné knihy, kde jsem se také dočetla něco málo o historii vesnice Abú Jahjá. Mimo jiné také o vyhnání místních vesničanů během války v roce 1948, která vedla k založení státu Izrael.K oné arabské studni chodívali prý pro vodu také sionističtí pohraničníci, kteří před válkou v osmačtyřicátém roce postavili v blízkosti vesnice osadu, jež měla sloužit i jako předsunuté vojenské stanoviště. Přijela jsem za Jaakovem v naději, že se podělí o své vzpomínky na studnu, obyvatele vesnice a události v roce 1948.V roce 1946, dva roky před vypuknutím první arabsko-izraelské války, se Jaakov spolu se skupinou svých druhů ve zbrani přestěhoval do blízkosti Abú Jahjá, aby se v první linii účastnil bojů, jež měly vyústit v jeden z nejimpozantnějších územních zisků vznikajícího státu.Jako mladý voják byl Šaret jmenován muchtarem neboli náčelníkem jedné z jedenácti židovských vojenských osad, které byly potají zřízeny v Negevu. Jejich úkolem bylo zajistit Židům opěrné body, aby se Izrael mohl po vypuknutí války celé této strategické oblasti zmocnit.Návrhy na dělení Palestiny počítaly s tím, že se Negev, kde byli Arabové ve výrazné demografické převaze, stane součástí budoucího arabského státu, avšak židovští stratégové byli pevně rozhodnuti získat celou oblast pod svou kontrolu.Akce, zvaná „Jedenáct bodů v Negevu“, měla obrovský úspěch a Arabové byli během války za nezávislost prakticky všichni vyhnáni. Negev byl prohlášen za součást Izraele.\n↗\nKibuc v severním Negevu v létě 1946. Foto Zoltan Kluger, WmC\nPro odvážné pohraničníky bylo ctí, že se mohou takové operace účastnit, a také Jaakov Šaret zpočátku vzpomíná na tu dobu v silném pohnutí. „Vyrazili jsme, vybavení pletivem a kůly, a prohledávali Beerševské vádí,“ vypráví [vádí jsou vyschlá koryta řek, pozn. aut.]. Otevřu svůj laptop, abych mu ukázala staré fotografie arabské studně, nyní sloužící jako atraktivní cíl pro izraelské výletníky.„Ano,“ říká Jaakov a v jeho hlase je slyšet údiv. „Ano, toho člověka znám. Abú Jahjá. To byl dobrý chlapík. Vysoký, štíhlý beduín se sympatickou tváří. Prodával nám vodu. Neuvěřitelně lahodnou.“\n↗\nPozůstatky studny v Abú Jahjá byly zrestaurovány Izraelským zemským úřadem a slouží dnes jako cíl izraelských výletníků. Foto Sarah Helmová, Middle East Eye\nCo se stalo s ostatními vesničany? ptám se. Jaakov Šaret se na chvíli odmlčí. „Když vypukla válka, Arabové utekli. Byli vyhnáni. Moc si na to nepamatuju,“ říká a znovu umlkne.„Vrátil jsem se tam později a všude kolem bylo pusto. Nikde ani živáčka! Až na…“ a podívá se ještě jednou na fotografii studny.„Víte, tenhle sympatický chlapík tam zůstal i potom. Bůhvíjak k tomu došlo. Požádal mě o pomoc. Byl na tom zle — byl hodně nemocný, skoro už nemohl chodit, zůstal tam úplně sám. Všichni ostatní odešli.“Ale Jaakov mu pomoc neposkytl. „Neodpověděl jsem mu. Teď se za to hrozně stydím. Byl to můj přítel,“ říká. Jaakov vzhlédne ke mně, v očích má bolest. „Velice toho všeho lituju. Co víc k tomu můžu říct?“A jak náš rozhovor, původně zamýšlený jako krátké interview, pokračoval, bylo čím dál jasnější, že Jaakov Šaret lituje nejen osidlování Negevu, ale i celého sionistického projektu.Z Ukrajiny do PalestinyZatímco se Jaakov ve vzpomínkách noří hlouběji do minulosti, působí spíš jako člověk, který se chce vyzpovídat ze svých vin, než jako někdo, kdo poskytuje obyčejný rozhovor.Po válce za nezávislost v roce 1948 a po založení státu Izrael studoval Jaakov ruštinu ve Spojených státech a později byl vyslán jako diplomat na izraelskou ambasádu v Moskvě. Odtud byl vzápětí vyhoštěn na základě obvinění, že je „sionistický propagandista a špión CIA“.\n↗\nZkrácené anglické vydání deníku Mošeho Šareta vyšlo v lednu 2020. Foto Sarah Helmová, Middle East Eye\nPo návratu do Izraele pracoval jako novinář a v důchodu věnoval svá poslední léta založení Spolku pro odkaz Mošeho Šareta, který si vytkl za cíl vydat Šaretovy stati a deníky — část z nich i anglicky. Zvláště Šaretovy deníky se dočkaly velmi příznivého ohlasu, jeden kritik je dokonce označil za „nejlepší knižně vydané politické deníky všech dob“.V rozhovoru se mnou Jaakov otcovu klíčovou úlohu v založení státu zmiňuje často a je zřejmé, že se v duchu vrací k létům, které strávil ediční přípravou spisů Mošeho Šareta. Liberálně-levicový izraelský deník Ha-arec napsal v souvislosti s osmým svazkem hebrejského vydání deníků, že „jejich význam pro studium izraelské historie lze jen stěží docenit“.V době anglického a francouzského vydání textu v Middle East Eye se v Ústředním sionistickém archivu v Jeruzalémě konalo slavnostní uvedení jejich zkráceného anglického vydání, rovněž v Jaakovově překladu a pod názvem Můj zápas o mír (1953—1956). „Je to vrchol mého celoživotního díla,“ říká Jaakov.Při práci na přípravě vydání textů z otcovy pozůstalosti si však stále palčivěji uvědomoval, jak hluboce nesouhlasí s ospravedlněním velké části „životního díla“ svého otce — a nejen jeho. Jak se mi svěřil, podobný příběh jako otec měl i jeho dědeček. Jaakovův dědeček z otcovy strany, Jakob Šertok — jak znělo původní příjmení rodiny —, patřil totiž k prvním sionistům, kteří přišli do Palestiny. Rodnou Ukrajinu a svůj domov v Chersonu opustil v roce 1882 po ruských pogromech.„Měl sen, že bude obdělávat půdu. Jednou ze základních idejí sionismu byla myšlenka, že se Židé mají navrátit k půdě a opustit plytké činnosti, které je od půdy vzdálily,“ vysvětluje.„Představovali si, že se Židé budou postupně stěhovat do Palestiny, až se tu nakonec stanou většinou a budou moct vznést nárok na vlastní stát, o kterém ovšem v té době ještě mluvili raději jen jako o ‚domovině‘, aby se vyhnuli kontroverzím.“Zajímám se, co se podle Jaakovova dědečka mělo stát s Araby, kteří tehdy tvořili kolem sedmadevadesáti procent obyvatelstva, zatímco podíl židovských obyvatel činil pouhá dvě až tři procenta. „Mám dojem, že očekávali, že jak budou Židé do Palestiny přicházet, přinesou s sebou prosperitu a Arabové to vděčně přijmou. Neuvědomili si, že peníze nejsou v životě lidí všechno. Jejich představa byla, že my sice získáme mocenskou převahu, ale Arabové si na to zvyknou,“ říká. A se smutným úsměvem dodává: „Tedy, buď tomu skutečně věřili, nebo tomu věřit chtěli. Generace mého dědečka byla plná snílků. Kdyby uvažovali realisticky, vůbec by do Palestiny nezamířili. Menšina nikdy nemůže nahradit většinu, která v zemi žije po staletí, to zkrátka není možné. Nemohlo to fungovat.“O čtyři roky později už Jakob svého odchodu litoval a vrátil se do Ruska. Důvodem nebylo nepřátelství Palestinců — v té době ještě v Palestině žila jen hrstka židovských přistěhovalců —, ale protože viděl, že tam nenajde obživu.Mezi prvními osadníky v Palestině bylo mnoho takových, kteří zjistili, že obdělávání půdy je mnohem náročnější, než vůbec tušili, a často to nakonec vzdali a rezignovaně se vrátili zpět do Ruska. Avšak Jakob Šaret se po dalším pogromu v roce 1902 rozhodl odjet do Palestiny znovu. Tentokrát už se svým synem Mošem, tehdy osmiletým.V té době ještě Palestinci židovské přistěhovalce většinou přijímali přátelsky, hrozba sionismu se zatím nerýsovala zdaleka tak jasně. Jeden z potomků místní bohaté rodiny Husejní, který zrovna mířil do ciziny, dokonce nabídl Jaakovovu dědečkovi pronájem svého domu ve vesnici Ajn Sínjá, která leží v dnešním okupovaném Západním břehu Jordánu.Dědeček Šertok si tu žil jako arabský šlechtic, zatímco jeho děti chodily do místní arabské školy. „Můj otec pásl ovce, učil se arabsky a obecně vzato žil jako Arab,“ říká Jaakov.Psychologie menšinyJenomže sionistický plán si žádal, aby zde sionisté žili jako Židé, a tak netrvalo dlouho a rodina se přestěhovala do rychle rostoucího židovského centra v Tel Avivu. Moše dospíval a piloval všechny znalosti a dovednosti, jejichž prostřednictvím by mohl být nápomocen postupnému prosazení sionistického projektu — včetně například studia osmanského práva v Istanbulu.Po vydání Balfourovy deklarace roku 1917, která obsahovala příslib zřízení židovské národní domoviny v Palestině a začlenila tento nárok do britského koloniálního práva, se najednou plány na skutečný židovský stát zdály být téměř na dosah a Moše Šaret zasvětil následující dvě desetiletí přípravám a promýšlení jeho budoucí podoby. Stal se jednou z vůdčích osobností Židovské agentury, jež byla jakousi stínovou vládou budoucího státu, čekající na svou historickou příležitost.\n↗\nMoše Šaret usazený po levici prvního izraelského ministerského předsedy Davida Ben Guriona na fotografii zachycující první izraelský vládní kabinet v roce 1949. Foto WmC\nPro úspěch sionistického podniku bylo klíčové získat v zemi populační většinu a držet ve vlastnictví co největší množství půdy, což byly dva cíle, na nichž Šaret úzce spolupracoval se svým spojencem Davidem Ben Gurionem. Imigrace rychle narůstala a půda se skupovala ve velkém, zejména od arabských majitelů, kteří zde sami nežili.Rychlost probíhajících změn vyburcovala nakonec v roce 1936 palestinské povstání, které Britové drtivě potlačili. Položil si budoucí izraelský premiér v souvislosti s těmito bouřlivými událostmi vůbec někdy otázku, jak bude za těchto okolností židovský stát moct fungovat?„Nepoložil,“ říká Jaakov. Lidé ve vedení sionistického hnutí „se v té době ještě plně soustředili na obhajobu sionistických myšlenek. Musíme mít na paměti, že pořád ještě uvažovali z pozice Židů, kteří v zemích, odkud sem přišli, žili jako menšina podrobená jiné většině.“„Otec vždycky říkal: ‚Kde žije nějaká menšina, každý z jejích příslušníků má v kredenci přichystaný ranec a hůl.‘ Psychologicky žije neustále s vědomím, že dříve nebo později přijdou zlé časy, kdy se bude muset sebrat a odejít. Takže prvotním cílem bylo vytvořit ve státu většinu a navždycky ze sebe setřást mentalitu menšiny.“„Stejně jako všichni ostatní kolem byl i můj otec přesvědčený, že většina Arabů zaprodá svou národní čest za kus žvance. Jejich sen byl krásný, ale mohl se uskutečnit jen na úkor druhých. A kdokoli nesouhlasil, byl vnímán jako zrádce.“Muchtarem v mladém věkuBěhem dospívání ve čtyřicátých letech Jaakova ani nenapadlo pochybovat o otcových přesvědčeních a světonázoru. Právě naopak.„Musím se přiznat,“ pokračuje ve vyprávění, „že když jsem jako člen Sionistického hnutí mládeže chodil s ostatními na pěší výpravy po arabských vesnicích, stáli jsme kolikrát před arabskou vesnicí a dozvěděli se, jak zní její biblické hebrejské jméno, a mívali jsme přitom pocit, že se té minulosti přímo dotýkáme. Jako by nás od ní nedělily tisíce let. Nikdy jsem nebyl zbožný, ale tenhle pocit si pamatuju.“Roku 1939 vypukla druhá světová válka a mnoho mladých Židů vstoupilo do Židovské brigády britské armády, kde se zúčastnili bojů v Evropě. Založení Židovské brigády bylo myšlenkou Jaakovova otce, a jakmile Jaakov sám dosáhl potřebné věkové hranice, narukoval jako dobrovolník. Bylo to v roce 1944, kdy mu bylo sedmnáct let. Jenže o pár měsíců později, v dubnu 1945, válka skončila a Jaakov se na frontu ani nedostal.\n↗\nDvaadvacetiletý Jaakov Šaret v Chacerim. Foto Archív Jaakova Šareta\nPo návratu do Palestiny pařili tito mladí židovští vojáci, účastníci bitev v Evropě, mezi první rekruty připravující se na konflikt, jenž — jak bylo mnohým jasné — musel nevyhnutelně vypuknout: na válku v Palestině, jejímž výsledkem bude založení státu Izrael. Jaakov, který si v té době ještě neuvědomoval, že se sionistická myšlenka realizuje „na úkor druhých“, se bez váhání ochotně zhostil své role.Devatenáctiletý Jaakov byl vybrán do funkce židovského muchtara neboli náčelníka vesnice v polovojenské osadě v Negevu, uprostřed holé kamenité krajiny, kde mnoho Židů nežilo.                              „O politice jsem tenkrát moc nepřemýšlel. Naším jediným snem bylo vybudovat na tom místě novou osadu,“ říká.Zatímco mluvíme, přichází k nám Jaakovova manželka Rena, přisedne si na stoličku a vyprávění doprovází souhlasným přikyvováním. Rena Šaretová také patřila mezi horlivé sionisty, kteří v roce 1946 přišli do Negevu, aby se tu usadili a získali ho pro židovský stát.Před rokem 1948 se Negev skládal ze dvou britských správních celků, z Beerševského a Gazského distriktu, které společně tvořily polovinu území celé Palestiny. Díky přístupu k Mrtvému moři a k Akabskému zálivu šlo o strategicky významnou oblast.Nepřekvapí tedy, že sionisté, kteří v té době měli ve svém držení pouhých šest procent palestinské půdy, byli odhodláni se Negevu zmocnit. Protože však v oblasti Negevu žilo tehdy 250 tisíc Arabů ve 247 vesnicích — pro srovnání, Židů tu bylo usazeno kolem pěti set a žili ve třech menších osadách —, přiřkl tehdejší britsko-americký návrh na rozdělení mandátní Palestiny oblast Negevu budoucímu palestinskému státu.Britský zákaz zakládání dalších židovských osad však zbrzdil snahy sionistů změnit status quo. Arabové se vždycky bránili jakémukoli plánu, který počítal s tím, že se Palestinci stanou „domorodou většinou usazenou na půdě, kde žili jejich předkové, většinou, z níž se má ze dne na den stát menšina pod cizí nadvládou“, jak to shrnul palestinský historik Walíd Chalídí.Ovšem na sklonku roku 1946, kdy začal vznikat na půdě OSN nový plán na rozdělení Palestiny, pochopili sionističtí vůdcové, že pokud chtějí získat Negev, musejí jednat — teď, anebo nikdy.Teď, anebo nikdyA tak se rozběhl plán, opírající se o takzvaných „Jedenáct bodů v Negevu“. Nové osady měly za úkol nejen posílit zdejší židovskou přítomnost, ale měly i posloužit jako vojenské základny, až vypukne válečný konflikt.Vzhledem k britskému zákazu se všechno muselo odehrát potají, a bylo proto rozhodnuto, že nové osady vzniknou 5. října po setmění, bezprostředně po skončení svátku Jom kipur. „Brity by nenapadlo, že by Židé spustili takovou akci hned noc po Jom kipuru,“ říká Jaakov.„Vzpomínám si na ten okamžik, kdy jsme našli na holém vrcholku opuštěného kopce vhodné místo. Všude kolem vládla tma, ale nám se podařilo zatlouct kůly a natáhnout pletivo. Zanedlouho už jsme byli chráněni vlastním plotem. Za úsvitu k nám přijely nákladní vozy s prefabrikovanými domky. Byl to vpravdě husarský kousek. Pracovali jsme v ďábelském tempu. Cha chá! Nikdy na tu chvíli nezapomenu.“Zpoza plotu noví osadníci zprvu neviděli v okolí žádná arabská sídla, pak si ale všimli stanů vesnice Abú Jahjá a několika „špinavých chatrčí“, jak to Jaakov popisuje.Brzy poté přišli židovští osadníci požádat Araby o vodu. „Každý den jsem jezdil pro vodu do té vesnice, obstarával jsem ji pro celou osadu. Tak jsem se spřátelil s tím beduínem z Abú Jahjá,“ říká.Svou lámanou arabštinou se pak dával do řeči i s dalšími místními. „Hrozně rádi si povídali. Klábosili by dál a dál, jenomže já měl před sebou spoustu práce,“ směje se. „Nemyslím si, že by z naší přítomnosti byli dvakrát nadšení, ale žili s námi v míru. Nebylo tam žádné nepřátelství.“ Jiný místní arabský předák dohlížel za malý obnos na jejich bezpečnost. „Měli jsme s ním takovou dohodu. Měl na starosti naši ochranu, každý měsíc přišel k našemu plotu a posadil se u brány, úplně nehybný. Vypadal jako hromádka svršků,“ vzpomíná Jaakov se širokým úsměvem.„Čekal tam, až dostane zaplaceno. Potřásl jsem mu rukou a nechal ho podepsat doklad, který jsem pak předával úřadům v Tel Avivu a dostal jsem peníze na příště. Byla to vlastně moje jediná povinnost coby muchtara,“ říká Jaakov a dodává, že jak každý věděl, funkce osadního předáka mu byla svěřena čistě proto, že byl synem svého otce.Moše Šaret, v té době už vůdčí politická postava, byl znám pro své umírněné postoje. To ho činilo v očích některých stoupenců tvrdého vojenského postupu automaticky podezřelým.Polovojenské osady v Negevské poušti měly sloužit především jako centra pro shromažďování zpravodajských informací o Arabech a Jaakov se domnívá, že právě otcovy postoje byly důvodem, proč nebyl důvěryhodný a nikdy se nedostal do okruhu těch, kteří spolu s veliteli sem vyslanými seděli nad vojenskými plány.„Spíš jsem byl takový kluk pro všechno,“ vzpomíná. Jezdil jako závozník, přivážel vodu, nakupoval palivo v Gaze nebo v Beer Ševě. Zdá se mi, že v jeho hlase slyším nostalgický stesk po svobodném životě v téhle vyprahlé krajině, třebaže se za nocí osadníci pokaždé zavírali za svůj plot.Časem poznal také další arabské vesnice, třeba Burajr, „kde vládla vždycky nepřátelská atmosféra, ani nevím proč,“ ale ve většině z nich ho vítali přátelsky, zvlášť ve vesnice jménem Húdž. „Často jsem přes Húdž jezdíval a dobře jsem to tam znal.“Během války v roce 1948 se obyvatelům vesnice Húdž podařilo dosáhnout písemné dohody se židovskými úřady, že budou moct zůstat. Nakonec ale byli vyhnáni, stejně jako obyvatelé všech ostatních 247 vesnic v oblasti, kteří většinou skončili v Gaze. Palestinci říkají svému vyhnání Nakba — neboli katastrofa.\nSloupek●Filip Outrata\nVzpomínky na Studenou Řeku\nPtám se Jaakova, jestli si pamatuje na exodus Arabů v květnu roku 1948, jenže Jaakov u toho nebyl. Bratr jeho manželky Reny padl v bojích o něco dál na východ, takže manželský pár odjel za rodinou držet smutek.Říkám Jaakovovi, že jsem se setkala s několika přeživšími pamětníky z Abú Jahjá, kteří mi líčili, jak je židovští vojáci zahnali do Beerševského vádí, kde oddělili muže od žen a dětí, některé z nich zastřelili a zbytek musel odejít do vyhnanství.„Nějak si na to nepamatuju,“ říká Jaakov. Ale když se pohrouží do zasutých vzpomínek, najednou si vybaví další válečná zvěrstva. Mimo jiné i události v Burajru, oné nepřátelsky laděné vesnici, kde došlo v květnu 1948 k masakru s odhadovanými sedmdesáti až stovkou mrtvých vesničanů, jak udávají přeživší a palestinští historikové.„Jeden z našich kluků pomáhal Burajr dobýt. Pamatuju si, jak mi říkal, že než tam přijel, většina Arabů uprchla. Otevřel prý dveře jednoho z domů a uvnitř spatřil starce, kterého zastřelil. Měl z toho vyloženě potěšení,“ říká.Když byla Beer Ševa v říjnu 1948 dobyta, Jaakov se vrátil do své osady nedaleko odtud. Získala mezitím vlastní hebrejské jméno — Chacerim.„Dozvěděl jsem se, že naši kluci pomáhali vést armádu do města,“ říká. „Znali jsme tu oblast dobře a mohli jsme vojákům ukázat cestu přes vádí.“Po pádu Beer Ševy naložil Jaakov svoje kamarády na korbu náklaďáku a provezl je po Beer Ševě. „Město bylo naprosto opuštěné, nikde nikdo.“ Veškeré obyvatelstvo v počtu kolem pěti tisíc lidí bylo vyhnáno a v nákladních autech odvezeno do Gazy.Slyšela jsem, že se tu rabovalo. „Ano,“ přisvědčuje.           „Z několika opuštěných domů jsme si odnesli věci. Brali jsme, co jsme unesli — nábytek, radiopřijímače, nádobí. Ne pro sebe, ale pro kibuc. Koneckonců Beer Ševa byla teď liduprázdná a nikomu nepatřila.“Co mu přitom běželo hlavou? „Znovu, musím se přiznat, že jsem v té době nad ničím moc nepřemýšlel. Byli jsme hrdí, že je Beer Ševa v našich rukou. Ačkoli musím říct, že jsme tam měli spoustu přátel.“Jaakov si nepamatuje, jestli se sám do rabování zapojil. „Nejspíš ano. Byl jsem jeden z nich. Byli jsme přešťastní. Kdybychom si ty věci nevzali my, odnesl by si je někdo jiný. Nikdo neměl pocit, že by se ty věci měly někomu vracet. Ti lidé se přece nevrátí.“Co si o tom myslel? Odmlčí se.               „V té době jsme nad tím nepřemýšleli. Vlastně i můj otec to říkal — že se nevrátí. Můj otec byl morální člověk. Nemyslím, že by sám vydával rozkazy k vyhánění Arabů. Ben Gurion, ten ano. Šaret ne. Ale přijal to jako fakt. Myslím, že si uvědomoval, že je něco v nepořádku, ale nevzbouřil se proti tomu,“ říká.„Po válce na jedné přednášce můj otec mluvil, nevím už v jaké souvislosti, o tom, že každý člověk by měl bydlet aspoň dva roky sám v arabské vesnici [narážka na jeho vlastní dětství v Ajn Sínjá], aby pochopil, že Arabové jsou také lidé. Něco takového byste od jiného židovského lídra neslyšeli… Takový byl můj otec.“Ale pak Jaakov dodá, jako by se doznával i za otce: „Ale abych byl upřímný, otec občas mluvil o uprchlících velmi nemilosrdně. Byl proti jejich návratu, v tom byl s Ben Gurionem zajedno.“Mnohem nemilosrdnější než Šaret byl ovšem Moše Dajan. Když ho první izraelský premiér David Ben Gurion po válce jmenoval náčelníkem generálního štábu, byl Dajan pověřen úkolem držet uprchlíky z Negevu a dalších oblastí „bezpečně za plotem“ v Gaze, za hranicemi příměří.\n↗\nMoše Dajan čte smuteční řeč za Roie Rotberga, kibuc Nachal Oz, duben 1956. Foto Twitter ProvMagazine\nV roce 1956 zabil jeden z uprchlíků v Gaze izraelského osadníka Roie Rotberga a na jeho pohřbu pak pronesl Moše Dajan slavnou smuteční řeč, v níž vyzval Izraelce, aby se jednou provždy smířili s tím, že Arabové nebudou nikdy žít vedle nich v míru, a také vysvětlil proč: Arabové byli vyhnáni ze svých domovů, které nyní obývají Židé. Dajan však Židy vybídl, aby neusilovali o kompromis, nýbrž „aby pohlédli pravdě do očí a spatřili tu nenávist, která stravuje a pohlcuje Araby kolem nás, a aby žili neustále v pohotovosti a se zbraní v ruce, nesmlouvaví a plní odhodlání“.Tento proslov na Jaakova Šareta nesmírně zapůsobil. „Uvědomil jsem si, že ten projev byl fašistický. Vlastně říkal lidem, aby žili v nepřátelství na život a na smrt,“ vysvětluje. Moše Šaret, který byl v té době ministrem zahraničí, se snažil dospět skrze diplomacii ke kompromisu, kvůli čemuž býval považován za „slabocha“.Ale svou víru v sionismus ztratil Jaakov až o řadu let později, po roce 1967, když pracoval pro centristický izraelský deník Maariv.„To oni tvořili většinu“V šestidenní válce roku 1967 Izrael opět rozšířil své území, tentokrát o Západní břeh, východní Jeruzalém a pásmo Gazy. Na těchto územích bylo palestinské obyvatelstvo, které tentokrát neuprchlo, podrobeno vojenské okupační správě.Když Šaret cestoval po Západním břehu, hleděl do ochromených, leč vzdorných tváří Arabů a znovu se „cítil nesvůj“, zvlášť když navštívil svou starou rodinu ve vesnici Ajn Sínjá, o které mluvil jeho nyní už zesnulý otec s takovou láskou. Právě tam pásl Moše Šaret ještě jako malý chlapec ovce a naučil se, že    „i Arabové jsou lidé“, jak prohlásil v jednom ze svých pozdějších projevů.„Vesničané se tehdy ještě nevzpamatovali z prvotního šoku z okupace. Věděli, že Židé jim teď vládnou, ale ještě se nechovali nepřátelsky. Byli to prostě normální lidé. A pamatuju si, jak se několik tamějších obyvatel sešlo v hloučku kolem nás, usmívali se a vyprávěli, že si pamatují na mou rodinu a na dům, kde jsme bydleli. Usmáli jsme se na sebe a já odjel. Už jsem se tam víckrát nevrátil. Okupaci jsem neměl rád a nechtěl jsem tam přijet jako pán,“ říká.„Slyšela jste někdy o těch, co ‚střílejí a pláčou‘?“ zeptá se a na jeho tváři se znovu objeví smutný úsměv. Vysvětlí mi, že je to výraz užívaný pro Izraelce, kteří sice po bojích na Západním břehu v roce 1967 cítili stud, ale přijali jejich výsledky.„Osobně jsem ale nechtěl s okupací mít nic společného. A tohle byl způsob, jak se od ní distancovat. Deprimovalo mě to, hluboce jsem se styděl,“ vypráví.Tváře obyvatel Ajn Sínjá však odhalovaly něco jiného. „Viděl jsem vzdor v jejich tváři a pochopil jsem, že stále ještě mají mentalitu většiny. Můj otec říkával, že válka vždycky vede k uprchlickým vlnám. Jenže nechápal, že ti, kteří prchají, bývají příslušníky menšiny. Zatímco Palestinci tvořili v roce 1948 většinu, proto se nikdy nevzdají. To je náš problém,“ popisuje.„Ale trvalo mi dlouhé roky, než jsem pochopil, co je to Nakba a že nezačala v roce 1967, ale už v roce 1948. To si musíme uvědomit,“ dodá.Rena se vloží do rozhovoru.              „V roce 1948 to byl boj kdo s koho. Přežít, nebo zemřít. To je rozdíl mezi oběma válkami,“ říká.              „V téhle věci spolu nesouhlasíme,“ poznamená Jaakov. „Manželka přišla v roce 1948 o bratra. Vidí to jinak.“„Odjel bych klidně zítra“V pozdějším věku Jaakov zašel ještě dále a dospěl k názoru, že sionismus jako takový byl problematický už od samého počátku. „Dnes, ve svých dvaadevadesáti letech, jsem došel k závěru, že celé to začíná už sionistickou myšlenkou jako takovou, která byla utopická. Jejím cílem bylo zachraňovat židovské životy, ale za cenu toho, že se staneme okupanty těch, kteří Palestinu doposud obývali. Konflikt byl od počátku nevyhnutelný.“Ptám se Jaakova, jestli by se označil za antisionistu. „Nejsem antisionista, ale nejsem ani sionista,“ říká a pohlédne na Renu, snad aby se ujistil, že ho za to neodsoudí. Jeho žena zastává méně radikální stanoviska.Na stěně hned vedle portrétu jeho otce visí fotografie jejich dětí a vnoučat. Dvě Jaakovovy vnučky emigrovaly do Spojených států. „Nebojím se říct, že jsem šťastný, že jsou tam, a ne tady,“ říká.\n↗\nJaakov Šaret v lednu 2020. Foto Archív Jaakova Šareta\nPtám se ho, jestli má taky doma sbalený svůj „raneček a hůl“, aby se sebral a odešel za nimi? Nakonec vždyť se svými názory Jaakov dnes v Izraeli patří k bezvýznamné menšině, obklopené většinou pravicově laděných izraelských Židů.A nejen že žije „uzavřený za plotem“ ideologicky, ale i doslova fyzicky. Vysvětluje mi, že dnes už po Izraeli skoro nemůže cestovat. Odmítá jezdit do Jeruzaléma, kterého se podle něj už zcela zmocnili ultraortodoxní náboženští Židé.„Tohle považuju za jedno z největších neštěstí. Když jsme byli mladí, věřili jsme, že náboženství samo vymizí.“ Do milovaného Negevu se prý také nechce vrátit, už dávno ho totiž osídlila mladší generace Židů, která už „nemá k Arabům žádnou empatii“.V Tel Avivu může doposud „volně dýchat“ a rád se projíždí jeho ulicemi na mopedu, ale i tady si připadá, jako by žil uvnitř bubliny. Znovu se zasměje.„Říkám tomu ‚bublina Ha-arecu‘,“ líčí a vysvětluje, že má na mysli skupinu levicových čtenářů deníku Ha-arec. „Ale celý tenhle náš kmen nemá navzájem nic společného krom toho, že tenhle deník více či méně vyjadřuje naše názory. Je to poslední bašta. A je mi z toho těžko… Je pravda, že se tu už necítím jako doma.“Jaakov prý pořád přemýšlí o tom, že by odešel. Pokud by se k němu přidali další členové rodiny, neváhal by.„Podívejte se, když se mě teď takhle ptáte — odjel bych klidně zítra. Tisíce lidí už odešly nebo odcházejí, spousta Izraelců má dva cestovní pasy. S Bibi Netanjahuem v čele máme nejhorší vládu, co jsme kdy měli,“ říká.„Žijeme v boji na život a na smrt, jak k tomu Dajan vybízel… Jako by nás něco nutilo, abychom z Izraele udělali pevnost proti všem nepřátelům. Ale nemyslím si, že takhle lze žít navěky.“Ptám se ho, jak vidí budoucnost Palestinců? „Co na to říct? Cítím vůči nim velké výčitky svědomí. A nebojím se říct, že způsob zacházení s Palestinci dnes nemá daleko k nacismu. Jistě, nemáme tu plynové komory, ale ten způsob myšlení je v základu stejný. Je to rasová nenávist. Zachází se s nimi, jako by to byli podlidé,“ říká.Jaakov dobře ví, že ačkoli je sám Žid, bude kvůli podobným výrokům obviněn z „antisemitismu“, ale dodává, že je přesvědčený, že Izrael je „zločinný stát“.„Vím, že mě označí za sebenenávistného Žida, když říkám takové věci. Ale nemůžu automaticky podporovat svůj stát, ať je v právu, nebo není. A Izrael nesmí být imunní vůči kritice. Je naprosto zásadní, abychom chápali rozdíl mezi antisemitismem a kritikou Izraele. Popravdě řečeno nevycházím z údivu, jak celý okolní svět ještě v roce 2019 skáče na lep izraelské propagandě. Opravdu tomu nerozumím, proč se to děje,“ říká.„Nezapomínejme, že hlavním cílem sionismu bylo osvobodit Židy z prokletí antisemitismu tím, že jim bude dán vlastní stát. Jenže dneska je sám židovský stát kvůli svému zločinnému jednání jednou z hlavních příčin, proč to prokletí nevymizelo.“ Jak potom vidí budoucnost židovského státu? „Řeknu vám, co si myslím, že nastane. Nebojím se to říct. Až přijde čas, a může to být klidně i zítra, rozhoří se konflikt obrovských rozměrů. Možná s Hizballáhem… A nějaká obrovská katastrofa zničí tisíce židovských domovů.“                             „A tak budeme bombardovat Bejrút, jenže Židům, kteří přišli o svoje domovy a svoje rodiny, nepomůže, když připravíme Libanonce o střechu nad hlavou. A tak lidé nebudou mít důvod tady dál zůstávat. Všichni Izraelci, co mají rozum, budou muset odejít.“„Nemusí to být ani Hizballáh. Katastrofa může vzejít i z koncentrace moci v rukou naší vlastní pravice. Všechny zákony, které dnes Kneset schvaluje, jsou fašistické. Nemám žádné řešení. Izrael se stane páriou mezi ostatními státy,“ říká.Jenže Amerika ani evropské státy s Izraelem nebudou nikdy zacházet jako s páriou, namítám. Jaakov nesouhlasí. „Jejich podpora plyne především z vlastní hanby nad holocaustem. Ale tyhle pocity viny budou v dalších generacích slábnout,“ říká.Ptám se, co by na náš rozhovor řekl asi Jaakovův otec, kdyby ho slyšel? Rena říká, že svého muže ještě nikdy neslyšela takhle mluvit. Jaakovovy oči pod vlněným kulichem těkají ze strany na stranu.„Myslím, že otec by se mnou nakonec musel souhlasit. Zůstal až do konce života sionistou, ale myslím, že si uvědomoval, že je něco v nepořádku. Někdy si říkám, že byl v nitru příliš morálním člověkem, než aby mohl žít smířen s tím, co se tu dělo,“ říká Jaakov.„Zklamal v tom ohledu, že nedospěl k závěrům, k jakým dospěl jeho syn. Ale já mu to nevyčítám. Sionismus sál s mateřským mlékem. Kdyby se býval dožil mého věku — mně je dvaadevadesát, on zemřel v jednasedmdesáti —, nejspíš by viděl věci jako já. Nevím.“Vstanu a složím laptop. Chvíli před vypnutím se na jeho obrazovce znovu rozsvítí obrázek studny v Abú Jahjá. V pozadí našeho rozhovoru stály jako neviditelní svědkové dvě postavy — nejen Moše Šaret, ale také onen „vysoký, štíhlý beduín se sympatickou tváří“, kterého Jaakov naposledy viděl zuboženého a opuštěného.„Musím se přiznat, že čas od času mi tvář toho laskavého muže vytane na mysli,“ poznamená Jaakov, zatímco mě doprovází ven před dům. Sám nasedne na svůj moped, zvesela mi naposledy zamává a se zaburácením se rozjede do rušných ulic Tel Avivu.Z anglického originálu vydaného časopisem Middle East Eye pod titulem 'We are living by the sword': The regrets of an Israel founder's son přeložila MAGDALENA KŘÍŽOVÁ. Text je k dispozici rovněž ve francouzském vydání Middle East Eye Yaakov Sharett : « Je ne voulais plus rien avoir à faire avec cette occupation ».",
  "datum": "Svět → Reportáž27. prosince 2020 v 9.23"
},
{
  "url": "https://denikreferendum.cz/clanek/32128-sjednocena-opozice-program-kandidatky-alidri",
  "name": "Sjednocená opozice: program, kandidátky a lídři",
  "perex": "Dominanci politického hnutí ANO necelý rok před volbami ohrožuje konkurence. Opozice se již téměř zformovala do dvou předvolebních bloků a ladí detaily spolupráce. S jakými programy se obracejí na voliče? A kdo povede koaliční kandidátky?",
  "text": "↗\nO spolupráci partají od středu doprava se hovořilo již dvě volební období. Před posledními sněmovními volbami k ní vyzýval i Miroslav Kalousek. Foto TOP 09\nSkepsi četných pozorovatelů českého politického dění navzdory se představitelům opozičních stran podařilo domluvit se na společném postupu ve sněmovních volbách, které nás čekají za méně než deset měsíců. Politickému hnutí ANO tak v krátkém čase vyrostli hned dva vážní konkurenti. Co můžeme od sjednocené opozice očekávat? S jakými programy předstupuje před voliče? A jak si partaje rozdělily místa na kandidátkách?\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nPravicová koaliceJako první se na vytvoření předvolební koalice smluvili občanští demokraté, lidovci a zástupci TOP 09. Ti na konci října nedaleko Pražského hradu podepsali memorandum o spolupráci a v polovině prosince zveřejnili základní ideová východiska spolupráce s tím, že podrobnější programové teze v následujících týdnech rozpracují k tomu určené odborné týmy. Konzervativní blok současně představil i slogan „Jdeme do toho SPOLU“.„Stále více se ukazuje, že Česká republika změnu potřebuje a my víme, že spolu dokážeme řídit zemi lépe a ve prospěch občanů naší země. […] Nespojili jsme se totiž proti někomu, ale pro něco. Pro hodnoty, které stojí za to hájit. Svobodu, demokracii a naše místo na Západě. Pro fungující a srozumitelný stát. Jdeme do toho spolu, protože tahle země si zaslouží víc,“ řekl tehdy lídr pravicového uskupení a kandidát na premiéra Petr Fiala (ODS).Předseda občanských demokratů současně vyvrátil spekulace, že předvolební koalice je pouze účelovým, pragmatickým krokem, jenž má stranám přinést lepší volební výsledek, ale ty se po sečtení hlasů rozejdou, respektive nebudou nadále postupovat jednotně. „Do konce ledna chceme mít hotovou také koaliční smlouvu, která bude obsahovat společný postup před volbami i po volbách,“ uvedl někdejší ministr školství mládeže a tělovýchovy ve vládě Petra Nečase (ODS).Středový blokJednání o předvolební spolupráci mezi Piráty a Starosty probíhala ve srovnání s těmi, které vedly reprezentanti tradičních pravicových partají, delší dobu. Piráti si totiž nejprve zpracovali rozsáhlou analýzu možných postupů pro nadcházející volby a teprve na jejím základě členové většinou jednaosmdesáti procent hlasů rozhodli, že dle průzkumů veřejného mínění dlouhodobě druhá nejsilnější strana rozhovory o vytvoření koalice vůbec zahájí.O měsíc později zástupci Pirátů a Starostů dokončili práce na návrhu koaliční smlouvy. „Jednání byla dlouhá, ne vždy lehká, ale pokaždé konstruktivní. A hlavně vedena společným cílem, jímž je změna ve směřování této země. Všechny aspekty jsme pečlivě vážili tak, aby výsledný konsensus byl dobrý pro obě strany, reflektoval jejich různou sílu v regionech i volební preference. A aby se vhodně propojily silné stránky obou subjektů,“ konstatoval Ivan Bartoš (Piráti).Materiál, o němž budou v druhém lednovém týdnu hlasovat členské základny obou partají, má několik částí. První se věnuje programu, druhá kodexu spolupráce, třetí sestavování kandidátek a čtvrtá penězům — zejména financování volební kampaně a rozdělení státního příspěvku za mandáty. „Součástí smlouvy jsou i programová východiska týkající se všech rezortů, celkem jde o sto třináct bodů,“ doplnil Jakub Michálek (Piráti).Programová východiskaZatímco konzervativní trojblok se dříve shodl na společném postupu, Piráti a Starostové zase rychleji připravili koaliční program. Ten čítá deset stran a je členěn do čtrnácti kapitol, přičemž pokrývá agendu všech ministerstev. Občanští demokraté, lidovci a TOP 09 vlastní programový dokument stále vytvářejí a veřejnost si proto musí ještě po několik týdnu vystačit s toliko třístránkovým seznamem sedmadvaceti klíčových bodů.\n↗\nNejsme žádné hnutí, které vám bude mazat med kolem úst a říkat bezobsažná líbivá lákadla. Jdeme do toho spolu jako jasná — a troufnu si říct jediná — alternativa pro všechny středopravicové voliče,“ říká Markéta Pekarová Adamová. Foto TOP 09\nPravicová koalice slibuje zejména reformu daňového, sociálního, zdravotního a důchodového systému s tím, že jejím cílem má být dlouhodobá udržitelnost systémů penzijního a zdravotního pojištění. Neupřesňuje však ani náznakem, jak mají tyto strukturální změny vypadat, nebo z jakých prostředků budou financovány. Nekonkrétní zůstává i závazek zjednodušení systému sociálních dávek. Výjimkou je jen záměr pravidelné valorizace rodičovského příspěvku a příspěvku na péči.Neurčitě působí i další prohlášení a to, že občanští demokraté, lidovci a TOP 09 hodlají „promyšleně řešit dopady spojené s klimatickou změnou“, podporovat biodiverzitu nebo „racionální energetické úspory“. Chtějí-li například uspíšit ukončení těžby a spalování uhlí, posílit výrobu elektřiny z obnovitelných zdrojů nebo důsledněji chránit usychající české lesy se ze stručného textu nelze dozvědět.Materiál nicméně obsahuje i několik zcela konkrétních slibů. Konzervativní blok se hlásí ke zvýšení výdajů na obranu na dvě procenta hrubého domácího produktu do roku 2025, zrychlení výstavby nových bytů — těch má prý vyrůst každý rok až čtyřicet tisíc, což je téměř stejně jako loni, ale o šedesát tisíc méně než v roce 1975 — nebo prosazení zákona o rodinných farmách. Pravice se v neposlední řadě zavazuje, že zabrání nelegální migraci.Oproti minulým letům naopak zcela chybí dříve typicky pravicová témata, jakými bylo například zavádění školného na veřejných vysokých školách, vytvoření druhého pilíře důchodového systému nebo zvyšování spoluúčasti pacientů ve zdravotnictví. Krátký programový dokument se současně vůbec nedotýká otázky budoucích příjmů státního rozpočtu, respektive zdrojů pro slibované výdaje, zvyšování platů a důchodů nebo kultury jako celku.\n↗\nMáme dohodu, že pokud půjdeme do voleb společně, tak budeme jako partneři vyjednávat i o vstupu do vlády či v případě nutnosti i do opozice, říká Vít Rakušan. Foto Piráti, Flickr\nJakkoliv je program liberálnějšího ze dvou opozičních bloků obsáhlejší a propracovanější, trpí v některých místech podobnými neduhy, tedy jistou neurčitostí. Tu lze ilustrovat například na slibech o prosazení zákona o podpoře bydlení, odstranění deformací volebního systému nebo zavedení transparentního financování politických stran a hnutí. Ani jeden ze programových bodů totiž nerozvádí, jak mají být daná opatření v praxi realizována.Chtějí Piráti a Starostové uložit obcím povinnost budovat sociální bydlení, jak původně plánoval kabinet Bohuslava Sobotky (ČSSD), nebo se vydat cestou dotačních titulů; a kdo všechno má mít na tento typ bydlení nárok? Obdobné otázky si lze klást i u dalších — nejen výše zmíněných — programových tezí. Skutečnost, že dokument nenabízí přesnější odpovědi, s nejvyšší pravděpodobností svědčí — stejně jako u druhé z koalic — o absenci shody nad konkrétními řešeními.Za pozornost nicméně stojí závazky hovořící o vstupu do mechanismu ERM II, tedy přípravě České republiky na přijetí společné evropské měny, přijetí místní příslušnosti exekutorů nebo prosazení opatření ke snížení „bezdůvodných rozdílů“ v příjmech žen a mužů. Piráti a Starostové se dále hlásí k podpoře sňatků stejnopohlavních párů — ovšem koaliční poslanci budou moci při hlasování o tomto návrhu uplatnit takzvanou zásadní výhradu svědomí.Z programu je současně jasně patrné, který ze subjektů stojí za jednotlivými body. Piráti do materiálu prosadili svá tradiční témata jako digitalizaci veřejné správy, reformu služeb v oblasti návykového chování nebo legalizaci a zdanění konopí. Za Starosty jdou naopak návrhy na přesun vybraných centrálních úřadů do regionů nebo víceleté financování údržby silnic II. a III. třídy spolu s úpravou rozpočtového určení daní.\n↗\nVýsledky sněmovnách voleb. Míra voličské podpory. Graf DR\n↗\nVýsledky sněmovnách voleb. Míra voličské podpory. Graf DR\nKandidátní listinyPokud jde o sestavování kandidátek, pravicový blok se prozatím shodl pouze na třech věcech, a to: do voleb jej povede Petr Fiala, straničtí předsedové budou kandidovat ve svých domovských krajích — Markéta Pekarová Adamová (TOP 09) v Praze, Marian Jurečka (KDU-ČSL) v Olomouckém kraji a již zmíněný Fiala na jižní Moravě — a rozdělení prvních míst na kandidátkách. Lidovcům připadne post jedničky ve třech krajích, TOP 09 ve dvou a zbytek obsadí občanští demokraté.Piráti a Starostové i v tomto ohledu došli dál než jejich konkurence. Návrh koaliční smlouvy vedle klíče k sestavení čela kandidátek v poměru deset ku čtyřem ve prospěch silnější ze stran upravuje jak obsazení dalších potenciálně volitelných pozic, tak zákaz preferenční — „kroužkovací“ kampaně nebo omezení případného mnohoobročnictví, přičemž za „přijatelný“ materiál považuje souběh poslaneckého mandátu s nanejvýše jednou další uvolněnou politickou funkcí.Starostové obsadí pozice lídra ve čtyřech ze čtrnácti krajů: Středočeském, Plzeňském, Libereckém a Olomouckém. První místa budou obsazena, jak tomu pracovně říkáme, v rytmu valčíku jedna ku dvěma. Zbytek kandidátky pak polkou jedna ku jedné,“ upřesnil Jan Farský (STAN) s tím, že se obě strany současně shodly i na financování předvolební kampaně, do níž vloží devětačtyřicet milionů korun, Piráti třiatřicet, Starostové šestnáct.\n↗\nPiráti do jednání původně vstupovali s požadavkem jedenácti lídrů pro Piráty a tří lídrů pro Starosty. Tabulka DR\nPředstavitelé liberálního bloku se dále dohodli, že lídrem a kandidátem na post předsedy vlády se stane Ivan Bartoš, který se bude o hlasy voličů ucházet v Ústeckém kraji. „Právě zde se zrcadlí problémy celé republiky, jako jsou vysoké počty exekucí, sociální problémy, devastace krajiny či třeba korupce. A právě tyto problémy obě strany řeší i na celostátní úrovni,” zdůvodnil svůj přesun ze Středočeského kraje, kde kandidoval před třemi lety, na sever Čech.Jedná se o odvážné rozhodnutí. Piráti totiž na Ústecku nikdy nedosahovali dobrých výsledků, ve sněmovních volbách tu vždy zaostali za celostátním výsledkem, naposledy o více než dvě a půl procenta hlasů, a nijak zvlášť se jim nedařilo ani v těch krajských. Letos na podzim se získali deset procent hlasů, což byl jejich druhý nejhorší výsledek hned za Libereckým krajem, v němž již dlouhé roky dominuje hnutí Starostové pro Liberecký kraj v čele s Martinem Půtou (SLK).V případě koalice Pirátů a Starostů je současně rozhodnuto i o jménech většiny jedniček na kandidátkách, neboť Piráti v minulých dnech v primárních volbách vybrali své lídry. Kromě stávajících poslanců se jimi stali neúspěšný kandidát do Senátu Daniel Kůs v Plzeňském kraji, místopředseda stranického krajského sdružení na Vysočině Milan Daďourek a asistentka senátorky Adély Šípové (nestr. za Piráty) Klára Kocmanová ve středních Čechách.",
  "datum": "Domov → Analýza29. prosince 2020 v 9.31"
},
{
  "url": "https://denikreferendum.cz/clanek/32126-andreji-petre-pavle-zdenku-a-spol-dobre-se-divejte",
  "name": "Andreji, Petře, Pavle, Zdeňku a spol., dobře se dívejte",
  "perex": "Nedávné zatčení slovenského oligarchy Jaroslava Haščáka není příběhem osobního selhání, ale prvním pokusem o nápravu nelegitimního systému, který vznikl loupeživou privatizací po roce 1989. Snaha zlomit moc oligarchie musí přijít i k nám.",
  "text": "↗\nPřípad Haščák není příběhem osobního selhání. Je příběhem systémového selhání polistopadové společnosti a prvním k jádru věci mířícím pokusem o jeho nápravu. Jako společnost jsme byli podvedeni a okradeni, na Slovensku i v českých zemích. Foto Jozef Jakubčo, SME\nSlovenskem nedávno otřásla další vlna rozkrývání korupčních kauz a napojení nekalého byznysu na státní struktury, která vyvrcholila uvalením vazby na jednoho z nejbohatších Slováků a spolumajitele investiční skupiny Penta Jaroslava Haščáka. Byť se Penta snaží co nejrychleji své spojení se stíhaným miliardářem skrýt, naposledy například jeho rezignací na všechny výkonné posty a jeho vyretušováním z oficiálních fotek vedení skupiny, jedná se jen o průhledný trik, jež má zastřít podstatu věci. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nHaščák byl po celou dobu ústřední postavou Penty a rozhodně nebyl svou podnikatelskou kulturou žádnou výjimkou mezi jejími bossy, a jistě ne ani mezi třídou oligarchie, která na Slovensku i v českých zemích od 90. let vznikala. O to bedlivější pozornost má smysl věnovat historii a vlivu jeho „kyperské“ společnosti v České republice.Jako ostatně většina problémů naší republiky má i bohatství Penty základ v transformaci a zločinné kupónové privatizaci v první polovině 90. let. Právě ovládnutí největšího investičního fondu zřízeného pro účely kupónové privatizace (VÚB Kupón) bylo zlomovým bodem jejich podnikání a hlavním tvůrcem dnešního impéria Penty. Už tehdy se jim prostřednictvím zručných machinací s právnickými osobami, několika přeprodání a finálního zaparkování fondu na Normanských ostrovech podařilo okrást 160 tisíc drobných akcionářů, kteří se nikdy nedočkali svých peněz ani spravedlnosti. Dále se podíleli například na vybrakování slovenské chlouby — Východoslovenských železáren, ve které získal díky svým politickým kontaktům rozhodující podíl Alexander Rezeš, budoucí ministr dopravy trojnásobného slovenského premiéra Mečiara, a kterou pak společně prodali americkému ocelářskému gigantovi U.S. Steel. Společnost je i dnes největším zaměstnavatelem ve východoslovenském regionu — byť se chystá propouštět. Nicméně daně odvádí, pokud se tomu tak dá říkat, v evropském daňovém ráji jménem Nizozemsko.Nemusíme ale chodit ani k našim bratrům a sestrám ze Slovenska. Penta například vlastní třetí největší český vydavatelský dům Vltava Labe Media, a.s., a jejich asi sedmdesát regionálních mutací Deníku, původně s fanfárami zabavovaných okresním výborům KSČ. Dnes tedy zase slouží všechny jedné korporaci s nepokrytě politickou motivací. O nákupu se jeden z bossů Penty Marek Dospiva vyjádřil tak, že má sloužit jako „atomový kufřík“: prý teď bude těžší na Pentu útočit. Penta je známá také svými investicemi ve zdravotnictví — a především tlakem na jejich privatizaci. Jedna z posledních kauz, která se zatím bohužel nedočkala novinových titulků, je privatizace Podřipské nemocnice a polikliniky v Roudnici nad Labem pod taktovou bývalých politiků ODS a Top09, přes které se dostaly právě do majetku Penty.Zrazená revolucePro další vývoj naší země je naprosto stěžejní pochopit, co se v transformačních letech stalo. Z představy morálně vyspělého sametu zůstala jen naše česká Potěmkinova vesnice. Nadšení z pádu východního bloku velmi rychle vystřídala nejistota, divoký kapitalismus a rozkrádání společného majetku. Naše „mírumilovná“ revoluce tak byla poklidná především proto, že lidé, co byli před rokem 1989 u moci v rámci komunistické nomenklatury, u ní buď zůstali, nebo si z ní alespoň odnesli pořádný lup na spokojené stáří, v rámci nově etablovaných struktur ekonomických. Jak se vyjádřil v dobovém rozhovoru Tomáš Ježek: „Nejlepší způsob, jak se zbavit komunistů, je udělat z nich kapitalisty.“ Pro mladší generaci zase vyberu text Kata z Prago union — „měněj se významy, funkce, jen ne lidi“.\nKomentář●Martin Kohout\nPrivatizace byla zločin. Tento pohled je známý a nikam nás neposune\nObecně problém privatizace spočíval ve dvou věcech. Za prvé bylo velmi snadné pro ni získat společenskou podporu. Hlavním argumentem bylo přeci to, že státní správa nefungovala, což byla v řadě ohledů pravda, a tak, abychom zajistili chod společnosti lépe, musíme co nejvíce statků předat šikovným a inovativním byznysmenům. Je to mimochodem model opakovaný dodnes. Politikům dychtícím po privatizaci stačí k získání veřejného majetku pro své přátele jediné — zajistit, abys státní správa nefungovala. A jak už jsme se mnohokrát přesvědčili, to jim jde opravdu skvěle. Druhý problém pak spočívá ve velmi složité nápravě. Západní demokracie se vyvinuly tak, že se dnes majetky privatizují mnohem snáz nežli zespolečenšťují. Je to věc, kterou bude v zájmu uchování demokracie nutné změnit, ale je jasné, že k tomu nepovede nijak snadná cesta.    V našem případě je základní metodou prověření legality všech transakcí. To se komplikuje i tím, že privatizovaný majetek už mohl mnohokrát změnit majitele a restituce by mohla být velmi složitá a bolestná. Přesto bychom se do ní měli pustit. Nesmíme totiž dopustit, aby drtivá většina aktérů privatizačních zločinů unikla a občané naší republiky se nikdy nedočkali spravedlnosti. Jsme to totiž právě my a naši potomci, kdo loupeživou kupónovou privatizaci dnes odnášíme v podobě příjmové chudoby, exekuční a bytové krize, růstu cen energií, odlivu zisků do zahraničí, nízkých mezd nebo v druhořadé subdodavatelské podstatě českého průmyslu, který se namísto producenta kvalitního spotřebního zboží či komplexních celků z velké části proměnil v soustavu montoven.Asi není třeba připomínat, jak hrozným nápadem velká a kupónová privatizace byla. Kolik stovek miliard z našeho společného majetku skončilo v kapsách lidí stojícími za Koženého Harvardskými investičními fondy, nebo Motoinvestem tria Tykač-Dienstl-Tříska a dalšími podobně temnými strukturami či v rukou zahraničních korporací, které až na výjimky neměly zájem zachovávat identitu původních podniků, výzkum či vývoj. Ostatně jeden z hlavních strůjců českého modelu privatizace, tehdejší ministr financí Václav Klaus, by měl dostat spíš než za ekonomii Nobelovu cenu za marketing. Přesvědčit takové množství lidí o výhodnosti kupónovky a o postupném prokapání bohatství mezi všechny členy společnosti, které nedávno bylo definitivně vyvráceno studií sledující padesát let vývoje ekonomik osmnácti zemí, to se jen tak někomu nepovede. Rozdání kupónových knížek se tak považovalo za vrcholný akt ekonomické demokracie. Pomohlo lidem zapomenout na neuskutečněnou přímou volbu prezidenta, nenaplněný příslib zavedení obecného referenda, včetně neuskutečněného referenda o rozdělení Československa nebo třeba na výrok bratra „otce“ kupónové privatizace a ekonoma Dušana Třísky, že by chudí neměli mít volební právo. Naopak perfektně sedí Klausovo přirovnání, ve kterém mluvil o podnikatelích za Motoinvestem jako o „štikách v rybníce“. Štiky jsou kromě své dravé povahy proslulé také kanibalismem a stejně jako ryby, které s nimi sdílejí rybník, i my na dravé chování nově zrozených velkokapitalistů, požírajících se mezi sebou, doplácíme.Haščák nebyl výjimka, ale typický člen klubu polistopadové oligrachieJeště stále není pozdě na to, abychom znovu podrobili vyšetřování všechny velké majetkové transakce po roce 1989, abychom se všichni dočkali spravedlnosti a získali zpět mnoho z majetku, který patřil České republice, tedy nám všem. Čím déle na to budeme čekat, tím složitější bude dohledat všechny vazby, kontakty a zodpovědnost za jednotlivá rozhodnutí. Navíc privatizací hospodářská kriminalita samozřejmě teprve začala — kontakty z té doby se později rozšiřovaly a utužovaly a mohly by nám poskytnout přehlednou mapu společných politických a ekonomických zájmů nejbohatších a nejvlivnějších lidí v naší zemi. Bohužel dodnes, přestože jsme si do čela republiky zvolili údajně protikorupční hnutí, nám před očima mizí stovky miliard ročně z veřejných financí, které končí na různých předražených zakázkách příživnických byznysových struktur, na nesmyslných dotačních programech, anebo v podobě absurdně nevybíraných daních na kontech zahraničních mateřských společností jejich zdejších výdělečných dceřiných firem.Za pozornost stojí, že právě většina z desítky nejbohatších Čechů pohádkově zbohatla na devadesátkové privatizaci. Čestnou výjimku mezi nimi tvoří pouze zakladatelé Avastu, kteří firmu vybudovali skutečně od základů — ale i oni začínali ostatně ještě za komunistického režimu jako družstvo Alwil, kdy napsali svůj první antivirový program. Jinak celá skupina vypadá více méně jako desátý nejbohatší Čech, relativně málo známý Dušan Kunovský, zakladatel Central Group. Kromě bytové krize a raketového růstu cen bydlení vydělal také na krácení daní falešnými fakturami a útěku před poctivým daněním do dalšího daňového ráje na Kypru. Spolu s ostatními privatizačními miliardáři zcela rozkládají vysněný obraz „selfmademana“ a vzbuzují spoustu otazníků ohledně legality jejich počínání. Že proměny majetkových poměrů v českých zemích v posledních třiceti letech nebyly legitimní, je zcela jasné.\nKomentář●Olga Lomová\nKomunistická strana Číny má v Kellnerově Home Creditu své základní organizace\nŘíká se, že ryba smrdí od hlavy — a to sedí i u žebříčku nejbohatších Čechů. Petr Kellner svou miliardářskou dráhu rozjel právě na privatizační vlně skrze Správu Prvního privatizačního fondu. Navíc na start svého investičního byznysu získal čtyřicet milionů od svých komunistických přátel ze Sklo Union, kteří zároveň pomohli Koženému (Harvardské fondy) tuto sklářskou firmu vytunelovat. Vstup do České pojišťovny si pak zajistil díky úzké spolupráci s tehdejším ministrem financí Ivanem Kočárníkem (ODS), kterého po privatizaci postavil do čela pojišťovny, v klasickém příkladu měkkého korupčního chování v angličtině popisovaného termínem „revolving doors“. Následné krytí si zajistil mimo jiné například desetimilionovými dary Institutu Václava Klause. Na původ jeho bohatství, za nímž stojí i desetitisíce lidí vehnaných do exekuční pasti lichvářskými půjčkami HomeCreditu, bychom neměli zapomínat ani dnes, kdy se kvůli zadrhnutému obchodnímu růstu na ruském a čínském trhu snaží hrát na českou nacionalistickou notu skrze twitterový profil svého „prchala“ Vladimíra Mlynáře. Projevem alespoň elementárního vlastenectví by přitom bylo, kdyby i mateřská firma PPF, která vyrostla na našem společném, byť zprivatizovaném majetku, měla v České republice sídlo a odváděla zde všechny daně. Realitou je však znovu daňový ráj — Nizozemí.Dalším na řadě je Radovan Vítek, který zbohatl na kupónovce na Slovensku a z vytunelování Východoslovenských železáren. Na českém realitním trhu se pak usadil především díky predátorskému převzetí spotřebního družstva Včela nebo spekulací s odkoupenými restitučními nároky. Jak už je mezi miliardáři zvykem — kromě akumulace nelidského bohatství je ještě třeba ošidit stát o daně, a proto i Vítkova CPI Property Group sídlí v dalším z evropských daňových rájů, a to v Lucembursku.Třetímu v pořadí Danielu Křetínskému se jeho privatizační minulost daří celkem umně skrývat. Nicméně také on nastoupil do výtahu postaveného na nelegitimních majetkových transakcích 90. let. Na jejich konci nastoupil do banky J&T, která samozřejmě také vyrostla na loupeživé kupónové privatizaci v České republice i na Slovensku a spolupracoval i s již zmiňovanou skupinou PPF. Právě díky oběma společnostem se dostal ke svému energetickému impériu. Podrobnosti o jeho vzniku a aktivitách budou snad teprve prozkoumány.\nKomentář●František Navrkal\nBabišův boj s korupcí? Ještě větší debakl, než jste si mysleli\nAni další miliardář na seznamu, Andrej Babiš samozřejmě není žádný selfmademan. Také on začal své podnikání v hnojivech a chemikáliích díky pochybným kontaktům jako pracovník zahraničního obchodu. Na počátku jeho dráhy stálo oloupení bratislavského Petrimexu o jeho dceřinou společnost, jistý Agrofert. Další historie nepřátelských převzetí, vnitřně tunelovaných a rozvrácených podniků, vysávání veřejných rozpočtů a extrakčního kapitalismu nejhrubšího zrna je zřejmě u něj popsána nejdůkladněji ze všech, protože Babiš udělal tu chybu, že vstoupil napřímo do politiky.Další místo na žebříčku zaujímá Karel Komárek, v jehož zbohatnutí hrála primární roli privatizace Moravských naftových dolů, kterou finálně ovládl roku 2010 skrze svoji společnost KKCG. Na sedmém místě se umístil Pavel Tykač, který svůj podíl na kupónové privatizaci realizoval svou účastí v Motoinvestu. Jeho vyšetřování nakonec neskončilo rozsudkem z důvodů, o nichž si každý může udělat obrázek sám. Kapitolou samou o sobě jsou Tykačova provinění proti životnímu prostředí a české krajině od doby, kdy vstoupil do uhelného průmyslu. Deváté místo pak patří Marku Dospivovi, spolumajiteli Penty. Je snad jen otázkou času, kdy se prokáže jeho účast na všech levárnách spojených s Pentou. Vzhledem k dlouholeté spolupráci s Jaroslavem Haščákem si snad ani nelze představit, že by o jeho krocích nevěděl.\nReportáž●Saša Uhlová\nBakala se obohatil nejen na úkor státu, ale také desetitisíců lidí\nNa jedenáctém místě žebříčku miliardářů netrůní nikdo jiný než Zdeněk Bakala, legendární „gauner“ z OKD. I jeho kariéra zažila raketový růst v důsledku kupónové privatizace a kooperaci s kmotrem českého podsvětí Františkem Mrázkem nebo ministrem financí tehdejší Zemanovy vlády Ivem Svobodou. Přes všechny své pokusy koupit si svědomí podporou různých projektů a nehledě na vlastnictví mediálního domu Economia, pod který spadají například Hospodářské noviny nebo Respekt, investigace publikované právě v Deníku Referendum vedly k tomu, že dnes o jeho mimořádně temné roli v české společnosti prakticky nikdo nepochybuje.Kostlivců ve skříni tu tedy máme jistě minimálně tolik co na Slovensku. Je snad pouze otázkou času, kdy začneme své skříně otevírat podobně, jak se to děje v posledním roce u našich sousedů. Bohužel je v české politice stále příliš mnoho osob, kteří se na privatizační a jiné hospodářské kriminalitě podílely, a proto se je nedaří v politice více tématizovat a domoct se spravedlnosti pro nás všechny.      Nesmíme se tak nechat ukonejšit patetickým „Díky, že můžem!“ Nelze dále přehlížet polistopadové zločiny, které způsobily to, že spousta z nás ve skutečnosti nemůže, zatímco hrstka těch nahoře si myslí, že naopak „může všechno“. Žádný jedinec by nemohl dosáhnout tak pohádkového bohatství sám v izolaci někde na Měsíci. Každý k tomu potřebuje společnost a zázemí, jež k tomu vytváří. Bohatnout lze jistě i legitimně, ale česká privatizace 90. let takovou situací nebyla.  Případ Haščák není příběhem osobního selhání. Je příběhem systémového selhání polistopadové společnosti a prvním k jádru věci mířícím pokusem o jeho nápravu. Jako společnost jsme byli podvedeni a okradeni, na Slovensku i v českých zemích. Nenechme si to líbit a dožadujme se spravedlnosti, před kterou neuniknou ani ti nejbohatší.",
  "datum": "Domov → Komentář29. prosince 2020 v 8.00"
},
{
  "url": "https://denikreferendum.cz/clanek/32129-tri-biliony-korun-tolik-letos-staly-katastrofy-spjate-se-zmenami-klimatu",
  "name": "Tři biliony korun. Tolik letos stály katastrofy spjaté se změnami klimatu",
  "perex": "Deset největších přírodních katastrof, které jsou spojené s projevy klimatické krize, letos stály přes tři biliony korun. Dopady klimatických katastrof podle analýzy neúměrně více nesou chudé země oproti bohatým.",
  "text": "↗\nZatímco v bohatých zemích až šedesát procent ekonomických dopadů katastrof zaplatí pojišťovny, v chudých zemích to jsou jen čtyři procenta. Foto Flickr\nRekordní požáry v Austrálii a Kalifornii, mohutné záplavy na východě Asie nebo velké tropické bouře v Atlantiku a Bengálském zálivu letos způsobily kromě tisíců úmrtí také škody za více než tři biliony korun. Taková zjištění publikovala v pondělí charitativní organizace Christian Aid, která zkoumala dopady deseti největších přírodních katastrof z roku 2020 spojených s projevy klimatické krize.\nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nŠest z deseti popisovaných událostí se událo v Asii, kde jen záplavy v Číně a Asii způsobily škody za více než osm set padesát miliard korun. Ve Spojených státech pak lesní požáry a hurikány způsobily škodu za více než bilion korun. Bezmála dvě stě miliard korun stály nálety kobylek na úrodu východoafrických farmářů, které byly nejhorší za poslední dekády.V Evropě pak největší škody, konkrétně sto dvacet miliard korun, způsobily větrné bouře Ciara a Alex. Na svědomí mají tyto události přes tři a půl tisíce životů, třináct a půl milionů lidí kvůli nim přišlo o domovy. Jen v Austrálii pak lesní požáry způsobily smrt desítek milionů divokých zvířat. Všechny tyto události dávají vědci do souvislosti s prohlubováním klimatické krize, která je způsobená spalováním fosilních paliv. Zvyšování hladin oceánů a silnější monzunové dešťě způsobují častější záplavy, sucho a vlny veder zesilují intenzitu lesních požárů, teplejší oceány posilují tropické cyklóny, které pak přispívají k vytvoření příznivého prostředí pro rozmnožování kobylek.Vypouštění skleníkových plynů a s tím spojené oteplování planety zkrátka zesiluje dopady přírodních katastrof, které jsme na planetě zažívali i v minulosti. Autorka studie Katherine Kramerová, která se v organizaci Christian Aid zabývá dopady klimatické krize, v tiskové zprávě uvedla, že tyto katastrofy prohloubily dopady celosvětové pandemie způsobené nemocí covid-19.„Dobrou zprávou je, že podobně jako jsme přišli s vakcínou na covid-19, tak i v případě klimatické krize víme, jak jí napravit. Fosilní paliva musí zůstat pod zemí, potřebujeme velké investice do čisté energie a hlavně pomoct všem, kteří trpí bezprostředními dopady změn klimatu,“ dodala Kramerová.Nespravedlnost mezi chudými a bohatými státyAnalýza Christian Aid také upozorňuje, že dopady klimatických katastrof neúměrně více nesou chudé země oproti bohatým. Zatímco v bohatých zemích až šedesát procent ekonomických dopadů výše popsaných katastrof zaplatí pojišťovny, v chudých zemích to jsou jen čtyři procenta.Chudší státy navíc nemají peníze na adaptační opatření. Příkladem může být Bangladéš, která kvůli nedostatku financí nemůže čelit záplavám a proto letos voda zaplavila čtvrtinu tohoto státu. Tyto problémy by měl řešit takzvaný Zelený klimatický fond, do kterého mají bohatší státy dobrovolně přispívat právě na pomoc chudým zemím s adaptací na změny klimatu a přechod na čisté zdroje energie.Na jeho zřízení se státy OSN shodly v roce 2010 v mexickém Cancúnu, aby tím pomohly vyrovnat nespravedlnost způsobenou tím, že bohaté státy globálního severu historicky vypustily mnohonásobně více emisí než ostatní. Zatímco ostatní státy, a to i v rámci Visegrádské čtyřky, své příspěvky do Zeleného klimatického fondu zvyšují, Česká republika pod vedením Andreje Babiše množství peněz na podporu adaptace na změny klimatu v chudých zemích rok od roku snižuje. Česká republika přitom v přepočtu na hlavu má jedny z nejvyšších emisí v Evropě i na světě.Další informace:BBC News Climate change Extreme weather causes huge losses in 2020The Guardian Weather disasters cost $150bn in 2020, revealing impact of climate change — reportAl Jazeera Climate catastrophes cost nations billions in 2020, report finds",
  "datum": "-1 → Zpráva29. prosince 2020 ve 14.23"
},
{
  "url": "https://denikreferendum.cz/clanek/32124-svoboda-ktera-zranuje",
  "name": "Svoboda, která zraňuje",
  "perex": "Za faktem, že šíření koronaviru má v českých zemích tak mimořádně nepříznivý vývoj, nestojí jen chaotické počínání vlády, ale také stav společnosti, která nechápe, že svoboda je vlastností společnosti, nikoli jedince.",
  "text": "↗\nMezi nejhranější díla Henrika Ibsena patří drama Nepřítel lidu. Hra z roku 1882 líčí příběh Tomáše Stockmanna, lékaře v městských lázních jistého norského pobřežního městečka, který jednoho dne zjistí, že je zdejší léčivá voda znečišťována městským odpadem. Odhalení nemilé skutečnosti je možná v rozporu s doktorovými hmotnými zájmy, přesto hodlá lékař občany s nepříjemným faktem seznámit. Narazí ovšem na odpor. Místní jsou na lázeňství závislí a veřejné odkrytí problému by ohrozilo jeho úspěšnou existenci. Foto Viktor Kronbauer, Divadlo na Vinohradech\nČeši se přestali chránit, a tak státní proticovidová politika příliš nezabrala. Počet mezilidských kontaktů byl před Vánoci na vzestupu, naopak ochota chránit se před virem klesala. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nProstřednictvím statisticky potvrzeného trendu však možná sledujeme víc, než jen aktuální vlažnost či únavu veřejnosti z několikaměsíční pandemie i chaotického jednání vládních míst, jež si prozatím mnoho důvěry nevysloužila. Netečnost k prevenci patrně napovídá, s jakou společností musíme pro budoucnost počítat.Padlý expertMezi nejhranější díla Henrika Ibsena patří drama Nepřítel lidu. Hra z roku 1882 líčí příběh Tomáše Stockmanna, lékaře v městských lázních jistého norského pobřežního městečka, který jednoho dne zjistí, že je zdejší léčivá voda znečišťována městským odpadem. Odhalení nemilé skutečnosti je možná v rozporu s doktorovými hmotnými zájmy, přesto hodlá lékař občany s nepříjemným faktem seznámit. Narazí ovšem na odpor. Místní jsou na lázeňství závislí a veřejné odkrytí problému by ohrozilo jeho úspěšnou existenci. Lékař je tak vystaven společenskému tlaku přerůstajícímu v útoky na jeho dům. Stává se nepřítelem lidu. Stejným, jakým byl jeho údajný předobraz, doktor Eduard Meissner informující o výskytu cholery v lázeňských Teplicích v roce 1832.Jenže zatímco Meissner, respektive Stockamnnův dům pouze čelil kamenům vrhaným rozlícenými spoluobčany, na jiného odvážlivce čekala smrt. Mladý lékař Frantz z hornorakouského Riedau totiž nahlásil výskyt tyfu v obci vyhlížející vojenská cvičení, z nichž místním kynul finanční profit. Po zrušení manévrů se Frantz dočkal veřejné štvanice končící jeho předčasným úmrtím. Pokud si však shrnutí Ibsenovy hry běžně vystačí s kritikou měšťácké morálky, kolektivní hlouposti či stádního jednání, Frantzův případ, tak jak byl z kraje roku 1911 popsán v českém tisku, svědčí o čemsi dalším; třebaže i v něm rezonuje lidské prospěchářství. Totiž s blížícím se koncem 19. století je zdraví stále častěji prezentováno coby veřejná hodnota, jejíž dosahování je v konečném důsledku nadřazeno osobním zájmům. Kolektivní kondice však není jevem nahodilým, nýbrž uskutečnitelným, a tedy i kontrolovatelným. A jako takové zdraví vyžaduje zodpovědnost jednotlivce nejen vůči sobě samému, ale i okolí. Zároveň však skýtá zkušenost sounáležitosti jedince s kolektivem, stejně jako skupiny k individuu. Třeba takové soudržnosti, jakou poznala česká veřejnost během jarního celonárodního šití roušek. Ochota či neochota k prevenci zračí v konečném důsledku zájem či naopak lhostejnost vůči blízkým i vzdálenějším — moje rouška chrání tebe, tvoje rouška chrání mě.Prevence Ke klíčovým agendám moderních států a národních hnutí se v průběhu druhé poloviny 19. století zařadil koncept prevence. Kromě toho, že prostřednictvím veřejné hygieny akcentoval strategický význam zdravotního stavu populace, pomáhal rovněž rozpoznat rizika společenského vývoje. Bez výhrad však zdravověda přijímána nebyla. V případě nových hygienických opatření měli současníci co do činění se skutečnými novotami, ať v podobě asanací městských čtvrtí, čistoty veřejného i soukromého prostoru či jakosti potravin. Hygiena se zkrátka zajímala o vše, co mohlo ovlivnit kvalitu lidského života a zdraví současných i příštích generací.Pokud prevence sleduje budoucí prospěch a ochranu jedince i národních populací, řadilo se od počátku k jejím prostředkům a současně nejzřejmějším symbolům očkování. Někteří odborníci možná považovali přijetí vakcinace za věc inteligence, odpor k němu však pronikl na sklonku 19. věku do všech společenských vrstev bez ohledu na majetkové či vzdělanostní poměry. Někdo se stavěl na odpor z principu, jiní pouze nechtěli, aby k očkování byl kdokoli nucen. K důvodům odpůrců se tak řadil argument porušování individuální svobody. V intenci veřejného zdravotnictví však „protivníci“ představovali hrozbu pro kolektivní zdraví.Tvá svoboda? Mé zdraví„Pokud bude očkování brané jako nějaký zásah do osobních svobod, tak se z toho nedostaneme nikdy, vymře tu několik set tisíc starých lidí a možná s tím většina společnosti bude spokojená.“ Jednoduché sdělení Václava Hořejšího není jen smutnou prognózou tuzemského koronavirového vývoje. Těsně před Vánoci český imunolog vyslovil i přiléhavou společenskou diagnózu, sledovatelnou rovněž na peripetiích zmíněného symbolu letošního roku — roušky. Zatímco během jara oběhla českou veřejností solidární šicí vlna, především během pozdního léta a s nástupem podzimu se stal odpor k preventivnímu zakrývání úst symbolem boje proti nově hrozící totalitě.Když byla německá filozofka Eva von Redeckerová na podzim dotázána, na co myslí v čase koronakrize, odpověď měla pohotově po ruce — na svobodu. Netajila přitom zděšení, s jakým sleduje, jak je „svoboda“ některými spojována s právem škodit — svoboda slova, které zraňuje; volnost pohybu je spojena s možností nakašlat ostatním do tváře.Jenže pokud stále platí liberální předpoklad, že svoboda jednoho končí tam, kde začíná ta druhého, není protiroušková rebelie nakonec ničím jiným, než vědomou rezignací na vzájemný respekt a sounáležitost. V případě šíření nákazy ohrožující nikoli jen mé, ale naše společné zdraví, jak jej už skoro dvě stě let vidí moderní hygiena.Chápat prevenci jako restrikci či přímo náhubek proto není voláním po svobodě, nýbrž výrazem lhostejnosti odkrývající přehnanou individualizaci „odpíračů“, v některých nejen mediálně vděčných případech i vyložený narcismus. A pokud se tak děje jménem národa a pod státní vlajkou, jsou paradoxně popírány hodnoty, na nichž se společnost kdysi konstituovala.Řešení krizí, ať je koronavirová či nakonec klimatická však vyžaduje aktéry ochotné ke spolupráci a respektování sdílené vize. I na příkladu současné pandemie tak zatím sledujeme jen průběžnou korozi solidarity a rezignaci na společné cíle. \nzcela zjevně _je_ zásahem do osobní svobody. Udivuje mě, že by to takový vědec jako pan Hořejší nechápal. Takový zásah je akceptovatelný ve veřejném zájmu, ale musí být dostatečně zdůvodněn, a právně ošetřen.Za klíčovou otázku (a dobrý důvod k odmítání očkování) lze považovat otázku odpovědnosti - žádná vakcína není úplně bezpečná, a trvalé následky nelze vyloučit.Od letoška má ČR konečně zákon o odpovědnosti státu v případě takových následků u povinného očkování. Jde o zcela logickou věc (pro srovnání, Německo ho má od roku 2001í), ale dlouho panovalo v tomto směru ticho po pěšině. Prostě pokud vám v důsledku alergické reakce na povinnou injekci ochrnula noha, a nikomu se neprokázalo žádné zanedbání péče (přičemž žaloba byla samozřejmě na pacientovi, jakož i důkazní břemeno), tak smůla - přinesli jste oběť za vyšší dobro, a to vám muselo stačit. Super. Osobně si myslím, že komu to připadalo do roku 2020 v pořádku, a doporučoval všem očkování, tak je vůl.Je zvláštní, že teď když je tu konečně rozumný zákon, tak očkování proti největší pandemii za skoro sto let povinné nebude - a tudíž jej každý podstoupí de facto na vlastní riziko - ačkoliv na proočkovanosti podle vědců velmi záleží.I kdyby nové vakcíny byly tak bezpečné jako ty už odzkoušené, tak je tu pořád ta šance jedna ku milionu na trvalé následky (tolik má tuším podle WHO vakcína proti spalničkám), a kdyby se nechali naočkovat všichni, pořád to může být v celé zemi klidně deset dvacet lidí. Co by jim asi pan Hořejší vzkázal?Paradox \"antiočkovací svobody\" v dnešním \"Právu\" velice dobře vystihl Jan Keller.Na jedné straně podnikatelé (například provozovatelé sjezdovek) útočí na vládu že jim protikoronavirovými opatřeními omezuje jejich kšeft; ale na straně druhé ti samí ultraliberálové odpírají (morální) povinnost nechat se očkovat. A tímto se zároveň loučím z diskusí na Deníku Referendum. Můj účet na DR je - ať už z jakýchkoli důvodů - nepřístupný, takže nemám možnost si prodloužit předplatné, a tím tedy pro mě končí i možnost aktivně se zúčastnit zdejších diskusí. Které se tak jako tak už prakticky nekonají.Potěšil jste mě, pane Poláčku, že nejsem sám, komu se nedaří dostat k nastavení účtu. Myslel jsem, že by to mohlo souviset s nějakým doplňkem mého prohlážeče, s blokováním reklam nebo s užíváním Toru, ale když se to týká i vás, asi půjde o jednu z dosud nevychytaných much krásného nového webu Deníku Referendum.Myslím, že mého přístupu do diskusí se to nedotkne, protože mám zřízený trvalý příkaz, a tak mi stačí, aby si redakční systém nebo nějaký člověk v redakci všiml, že přišla moje platba.Z diskusí jsem tu nicméně už od spuštění nového webu vcelku odpadl, a nevím úplně jistě proč. 2. června se mě na to e-mailem ptala Veronika Staňková , myslím, že jsem jí odpověděl, že by v tom mohlo hrát roli, že už mi nechodí e-mailová upozornění na nové diskusní příspěvky a že nový web zobrazuje pouze stupně vítězů nejčtenějších článků, nikoliv nejdiskutovanějších. Ale třeba jde u mně především o stále rostoucí celkovou mravní ochablost, lenost a ospalost, přestávám na Deníku Referendum diskutovat především prostě proto, že za prvé přestávám dělat cokoliv a za druhé DR přestávám i číst.Ze skvělých nových vlastností nového webu by v tom, že nový DR čtu méně než starý, mohlo hrát roli rozbití chronologického přehledu článků: Na titulní stránce lze najít několik tematických skupin a články vyzdvihované redakcí, mezi nimi s trochou obtíží i několik málo nejnovějších, a tím možnosti podívat se zpátky v čase, co se tu psalo od mé poslední návštěvy, pokud jsem DR pár dní nesledoval, končí. Datum vydání článku je uvedeno pouze uvnitř něj, v pravém sloupci pod jménem autora a zařazením do rubriky. Zatímco aspoň jméno autora je zároveň i součástí hlavičky, která se zobrazuje v přehledu na titulní straně, datum v této hlavičce chybí, a tak nelze z titulní strany zjistit, jak starý který z inzerovaných článků je.Možná bych o tom měl napsat redakci, stejně jako o tom, jak mě popouzí „vtipná‟ reklama s řečmi o exkluzivním obsahu, která na mě vyskakuje a znepříjemňuje mi čtení článků, i když jsem přihlášen k účtu platícího diskutéra. Při své rostoucí morální ochablosti jsem na to ale příliš líný.Zkuste na e-mail kancelar@denikreferendum.cz napsat o svých problémech s přístupem k nastavení účtu (jestli tenhle můj komentář čtete, když na něj nedostanete žádné upozornění, a poté, co jste se tu rozloučil, už možná nemáte důvod ke článku se vracet a hledat, zda není v diskusi pod ním něco nového), třeba vám Veronika Staňková nebo někdo jiný odpoví co s tím nebo zařídí opravu webu.Opravdu chtěl Jan Randák napsat, že odpor k povinnému očkování se rozmohl na konci 19. století? Nejde spíše o století 20., tedy roky 1900 a něco, s tím odporem k očkování tak možná 1980–1999 (a dále století 21.)?Očkování proti covidu-19 nemá, pane Hájku, zatím smysl nikomu vnucovat, protože zatím nemáme vakcínu, která by prokazatelně bránila šíření infekce. Není tudíž důvod neponechat každému jednotlivci svobodnou volbu, zda si přeje být před těžkým průběhem nemoci chráněn vakcínou, nebo ne; tedy až na to, že léčba odpírače očkování může být výrazně dražší než to očkování, které odmítl, ovšem otázka zda a jak penalizovat lidi, kteří si svévolně poškozují zdraví třeba cigaretami nebo alkoholem, nechutná jim zdravě jíst nebo jsou líní sportovat, není dosud uspokojivě vyřešena a zatím v ní dáváme přednost svobodě jednotlivce před optimalizací nákladů na zdravotní péči. Teprve až se přesvědčíme, že některá z vakcín vyvolává dostatečně silnou imunitní odezvu, aby se očkovaný člověk vůbec nenakazil, virus se v něm nemnožil a on infekci neroznášel, budou moci očkovaní přestat nosit roušky a bude možné uvažovat o povinném očkování pro všechny kromě jedinců s nějakou kontraindikací, abychom takovým očkováním získali kolektivní imunitu, která ochrání i ty neočkované. Přitom ovšem stále zůstává k povinnému očkování alternativa v tom, že pro neočkované budou stále platit povinnost nosit roušky a další omezení, která zatím musíme dodržovat všichni plošně. Navíc i tato omezení by bylo nutné po odmítačích očkování vyžadovat jen tak dlouho, dokud nebudou očkováni všichni, kteří to neodmítají, kdyby očkování mělo stoprocentní účinnost a kdyby zároveň nebylo těch, kteří mají nějaké kontraindikace a dát se očkovat nemohou: kdyby očkování bylo stoprocentně účinné a stoprocentně bezpečné, takže všichni očkovaní by byli spolehlivě chráněni a každý by se mohl nechat očkovat, protože žádné kontraindikace by neexistovaly, ohrožovali by odmítači očkování (a roušek) jenom sebe navzájem.vaše pocity mě vůbec neudivují. Neviním vás z lenosti. Je to přirozená psychická únava, za níž je pohled na úpadek webu, kde se dřív v diskusi potkávali slušní lidé, i když různých názorů.Škoda.SPOLEČNÉ HODNOTY JSOU ZÁKLADEM :-)Já bych ty naše společné cíle s dovolením klidně sám sepsal, pane Randáku, aby už konečně byla respektována ta námi všemi sdílená vize (tu všemi sdílenou vizi bych taky s dovolením formuloval) a aby nebyly pořád paradoxně popírány ty naše společné hodnoty nás všech tady dohromady. A teď nemluvím pouze o koronavirové krizi, ale o všech našich společných hodnotách, které bych taky s dovolením raději dal dohromady sám, abychom se pak zbytečně zase nehádali...Někdo prostě ty naše společné hodnoty dohromady dát musí, tak snad nebudete nikdo proti, abych se toho iniciativně chopil...Dostal jsem e-mail od Jana Randáka, že 19. století v jeho článku není překlep, skutečně již na konci 19. století lidé podepisovali petice proti zavádění povinného očkování a tehdejší odpor proti očkování se v lecčems podobal tomu současnému. Jak říká král Šalamoun, nic nového pod sluncem.Naneštěstí autor článku, pokud není zároveň diskutérem ani redaktorem Deníku Referendum, nemá možnost do diskuse pod svým článkem vstoupit. Nevím, jak technicky obtížné by bylo zřídit pro autory přístup do diskusí pod jejich články ani kolik autorů by takovou možnost využilo, ale možná by to bylo šikovné vylepšení.Pane Macháčku, stejně tak já jsem potěšen zprávou, že ten zablokovaný přístup do vlastního účtu se netýká jenom mě samotného. Takže závada je zjevně opravdu na straně provozovatele.V tomto ohledu bych měl dokonce i určité pochopení, na mém vlastním webu \"Humanistické dialogy\" jsou v současné době také určité technické problémy s přihlašováním. Rozdíl je ovšem v tom, že DR má svého vlastního webmastera, zatímco já - ačkoli naprostý laik - si veškeré opravy musím provádět sám.Ale zcela upřímně řečeno: zúčastnit se zdejších diskusí mě už nijak příliš neláká. Jak už jsem zmínil minule, dříve tak živá diskusní platforma na DR je dnes už prakticky mrtvá. A já jsem tak jako tak více než dostatečně vytížen diskusemi na mých HD.A k tomu přistupuje přesně to co jste vyjmenoval: nová struktura článků na DR je nepřehledná, chaotická, někdy velmi zajímavé články mizí v redakčním propadlišti už po několika dnech, zatímco jinými je čtenář doslova utloukán třeba po celou řadu týdnů, ne-li ještě déle.Takže i já čtu DR stále méně a méně. Navíc mám pocit, že i samotné příspěvky do značné míry \"ztratily glanc\". Že se tu víceméně stále dokola opakují ta samá témata. Sice témata dejme tomu progresivní; ale když člověk už dvacetkrát četl víceméně to samé, pak už se nevyhnutelně staví otázka, proč to samé číst ještě po jednadvacáté.A nejhorší ze všeho je, když se přece jenom objeví nějaký zajímavý článek (jako nedávno od A. Wagnerové), člověk k tomu napíše obsáhlý komentář - aby pak zjistil že to bylo pro kočku, protože zveřejnění komentářů zase jednou nefunguje.Takže všeho všudy mě ten fakt že mé předplatné končí k 31. prosinci nijak moc nepálí. Účast na diskusích na DR mi mnohé dala (a touto cestou bych chtěl pozdravit mé partnery v diskusích, to jest ty s kterými bylo možno vést smysluplný dialog); ale pro mě tak jako tak nastal čas pokročit zase někam dále, kde je možno - i když v menším kruhu - uvažovat o věcech více do hloubky.",
  "datum": "Domov → Komentář28. prosince 2020 v 11.22"
},
{
  "url": "https://denikreferendum.cz/clanek/32121-zeman-2020-obvykle-urazky-neobvykla-zbabelost",
  "name": "Zeman 2020: obvyklé urážky, neobvyklá zbabělost",
  "perex": "Letošní, osmá epizoda podivného pořadu „vánoční poselství prezidenta republiky“ je za námi. Miloš Zeman nevykročil z obvyklého rámce vychvalování vlády a prskání na opozici, média i ekology.",
  "text": "↗\nMlčení i snaha předstírat, že nikdo za nic nemůže, že „ono samo“, je nejen dětinská a urážlivá k obětem, ale především zbabělá. Čert vem prezidentovy výpady, které beztak nikoho nepřekvapují a vlastně ani nezajímají. Co bije do očí, je nedostatek základní odvahy pojmenovat problém. Foto Hrad\nJestli patříte k naprosté většině populace, jež se na projevy nedívá, o nic jste nepřišli. Prezident sice správně vyzýval, abychom se šli očkovat proti covid-19 (pokud nám to vláda někdy umožní) a pokusil se o milý a sjednocující závěr, v úhrnu ale šlo o obvyklou zemanovštinu, jen až netradičně mizerné úrovně.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nJako každý rok máme na výběr ze dvou možností. Buď vyslyšíme Zemanovo „věřte svému zdravému rozumu a nenechte se vykolejit těmi, kdo se snaží upoutat vaši pozornost na základě věcných neznalostí“ — a budeme tedy vánoční poselství ignorovat, nebo se pokusíme zamyslet nad tím, co rezident Hradu říká. Následující text si vybírá bolestivější variantu.Napřed vyřiďme otázku, koho se Zeman tentokrát pokoušel urazit. Primárně novináře spadající pod společnost Economia Zdeňka Bakaly. Jmenovitě si prý zaslouží nejhlubší opovržení „Honzejkové, Taberyové a Štětky“. Nezdá se, že by někomu z dotyčných pranýřování zrovna nynějším prezidentem zvlášť vadilo.Lze jen zaúpět nad subtilností zřejmé slovní „hříčky“ odkazující k dřívějšímu bonmotu, podle kterého jsou žurnalisté buď prostitutky, nebo kur*ičky. Podotýkám, že mě Zemanovo srovnávání neuráží — sexuální pracovnice hluboce respektuji. Pokud mě chcete popudit, přirovnejte novináře k prezidentům.Vánoční poselství se věnovalo i ekonomice. Pandemie ji sice poškodila, ale jádro, za něž Zeman pokládá průmysl, stavebnictví a zemědělství, zůstalo nedotčené. Potíže mají pouze služby. A kdo by řešil služby, že ano — budeme-li srovnávat podle HDP, terciér se na něm v České republice podílí „jen“ z asi šedesáti procent.Těžiště projevu leželo v pandemické krizi samé. Zde dlužno podotknout, že Zemanův postoj je dlouhodobě racionální. Prezident propaguje očkování, hájí nošení „roušek“, kritizuje zlehčování nového koronaviru a varuje před neuváženým rozvolňováním. Ve svátečním sdělení ale o nic takového ve skutečnosti nešlo. Zemanovi situace posloužila hlavně jako kulisa pro apologetiku  vlády a vyjádření rádobyzklamání nad údajnými chybami opozice či médií.Vláda prý „byla ostřelována médii i opozicí, ale přes některé chyby odvedla poctivou, tvrdou a dobrou práci“. Jde jak o zjevnou a slabou lež, tak výsměch jedenácti tisícům mrtvým i jejich pozůstalým. Jediné místo projevu, které se jim přímo věnuje, je věta „[rozvolňováním] ohrožujeme i vysoký počet mrtvých“, ať už to znamená cokoli.Vládní plky místo činů, chaos, trestuhodnou hloupost a absenci strategie popisujeme od září prakticky neustále. Babišův kabinet v nezvládnutí pandemie předčil i pesimistická očekávání, když dokázal selhat nejen s nástupem podzimu, ale i během zimy, v obzvlášť nebezpečnou chvíli před svátky.Nejhorší nejsou urážky, ale zbabělostZeman tvrdil, že jeho děkování vládě „mnohé překvapí“. Opravdu bych chtěl vidět jediného překvapeného člověka. Prezident hájí vládu a napadá opozici, novináře i ekology pravidelně, nezvyklý je zde pouze doslova smrtelně vážný kontext roku 2020. Zajímavější se zdá jen linie, na kterou Zeman u pandemie naskakuje.V podstatě říká, že se nynější míře tragičnosti nedalo předejít, a pokud ano, tak tomu bránili lidé zpochybňující oficiální linii. Podobný tón známe z klimatické krize od lobbistů fosilního průmyslu či jejich politiků. Ti nám v posledních letech mnohdy sdělují, že problém sice již delší dobu existuje, ale nedá se s ním vlastně nic moc dělat a požadavky ekologů či kritických vědců vše jen zhoršují.Někdy jde o logický lapsus, často ale o cílenou snahu zastřít odpovědnost. Takový účelový fatalismus užívají z vlivných pozic zpravidla ti, kteří „měli přijít, ale nepřišli“, či dokonce k vážnosti krize přímo přispěli. Nebo ti, kdož se snaží pochybení a viny zastřít.Jistě, u pandemie — a to ostatně platí rovněž o změnách klimatu — nelze označit jednoho viníka. Odpovědnost je nyní z podstaty kolektivní, situace nečekaně vážná a bezprecedentní. Vzhledem k tomu, že je ale politická, ekonomická i symbolická moc rozprostřena napříč společností nerovnoměrně a její neúměrnou část drží úzký okruh elit, je i míra odpovědnosti různá.Šíření SARS-Cov-2 napříč světem očividně zhoršují prolhaní a nekompetentní lídři s autokratickými sklony i pochybné režimy, stejně jako ekonomický model založený na růstu, imperativu nepřetržitého provozu, nedostatečných sociálních jistotách a neschopnosti zodpovědět otázku, kterou jsme již jednou popsali: tedy jak máme chránit sebe i blízké, když musíme pořád chodit do práce, abychom zaplatili nájem a další účty.Neschopné politiky zaměňující strategii za neurotické pobíhání dokola i logiku, podle níž lze zakázat večerní procházku, ale nikdy se nesmí zastavit fabriky, důvěrně známe. Výsledkem je, že jsme zemí s otřesným počtem mrtvých na hlavu. Ignorovat to je manipulace či hloupost srovnatelná jen s částí projevu, kde se prezident posmívá „klimatickým šílencům“, že prší.Mlčení i snaha předstírat, že nikdo za nic nemůže, že „ono samo“, je nejen dětinská a urážlivá k obětem, ale především zbabělá. Čert vem prezidentovy výpady, které beztak nikoho nepřekvapují a vlastně ani nezajímají. Co bije do očí, je nedostatek základní odvahy pojmenovat problém.Stejně jako Zemanova egomanie a uchopení covidové katastrofy skrze osobní válku proti médiím a liberálním politikům. Ne snad, že by se od prezidenta dalo čekat něco pozitivního, zdá se ale překvapivé, jaké míry jeho oddělení od reality a problémů běžných lidí dosahuje. Tam, kde je na místě soustrast a vyjádření sounáležitosti, přichází otravná rozšafnost. Tam, kde je zapotřebí čelit problému, nastupuje jájínkovské vyřizování nedůležitých účtů.Umím se přenést přes Zemanův uspávací tón a unavenou dikci. Nezajímá mě, jak vypadá, a nežádám, aby v televizi skákal přes překážky nebo zvedal činky. Byl bych ochoten ignorovat, že zaměňuje slovo „díky“ a „kvůli“. Slyšel jsem v životě mnoho špatných projevů. Vybavím si ale jen málo takových, ze kterých zněla podobná neschopnost uchopit reálné téma spolu s prudce rostoucí irelevancí řečníka.",
  "datum": "Domov → Komentář26. prosince 2020 v 19.57"
},
{
  "url": "https://denikreferendum.cz/clanek/32120-neco-zarivyho-nam-bude-chybet",
  "name": "Něco zářivýho nám bude chybět",
  "perex": "Svatopluk Karásek se zasloužil o českou kulturu a rovnou páteř svých posluchačů. Když se dotknete tvorby Svatopluka Karáska, často se smějete, je vám celkově volněji, svět vám přijde lépe obyvatelný.",
  "text": "↗  Český normalizační bolševismus neomylně rozeznal, vytrvale a vynalézavě deptal lidi jako Sváťa Karásek. Za dvacet let takzvané normalizace český bolševismus zredukoval počet bláznů, co jsou schopni pobláznit město na míru tak malou, že nám tu po dalších třiceti letech života ve svobodě bují zákeřná připodělanost a neosvazácké manýry i u lidí, kteří si zkratku SSM musí hledat pomocí google. Foto Ben Skála, WmCTunel, podraz, anonym, život je o něčem jiným — zpíval Sváťa Karásek. O čem život je, se Karáskovi kromě písní dařilo zachycovat v kázáních, některá vyšla tiskem. Hlasitý smích dokáže vzbudit jeho životopisný rozhovor Víno tvé výborné. Když se dotknete tvorby Svatopluka Karáska, často se smějete, je vám celkově volněji, svět vám přijde lépe obyvatelný. Měl rád víno. Když se dopilo poslední, v jeho tváři se rozprostřel výraz plné křesťanské důvěry, která lidi u stolu naplňovala přesvědčením, že Pánbůh ještě nějaké víno pošle. Často se tak stalo. Pánbůh Svatopluka Karáska byl optimista, co nejen proměňuje vodu ve víno, ale ke konzumaci si také přisedne.Sváťa byl muž nepřehlédnutelné postavy, vysoký, urostlý. Sálala z něj energie. Když přijel zpívat do Českého centra v Mnichově, kde jsem působil, okamžitě byla zpátky přímost prostředí undergroundu. Samozřejmé tykání, tvorba ze slov na místě, dal by se z toho natočit klip jako ilustrace slovního spojení — je živo. Pomyslných filmů by bylo víc. Než onemocněl, a když už byl v letech, připadal mi jako oživlý Chelčický, což jsem mu řekl, a on se smál. Školení hudebníci v kapele z něj rostli, protože se u něj všechno tvořilo na místě, tady a teď performovalo, dorozumění na základě taktů či pevných struktur bylo zcela nemožné. Byl to otevírač oken, aby duch mohl vanout. Karásek považoval umění za vhodnější prostředek, jak se dotýkat evangelia než jen studený rozum. Říkal, že nevěří v moudrost, ale v Boží bláznovství, moudrými odmítané. Pár bláznů, kteří změní, poblázní, to znamená oživí, město. Karásek patřil k těm, kdo teprve postupně přišli na to, že bavit se, zpívat, malovat a vystavovat, jsou v bolševismu politické činy. Chtěl žít po svém, a oni ho nenechali.Bolševický režim ho v roce 1980 vyštval v rámci akce Asanace do exilu. Stal se farářem v Curychu. Potkal jsem v Německu řadu Krajanů, kteří rádi vzpomínali na setkání se Sváťou v Kostnici. Sváťův koncert v Mnichově mi zcela spolehlivě přeplnil České centrum. Lidé, kteří utekli z diktatury na svobodu, ho brali jako svého, tak jako ho doma brali za svého ti, kdo po svobodě toužili. Svými texty ke svobodě klestil cestu. Ke klestění patři i dobře užitá sprostá slova. Poprvé jsem jeho píseň slyšel na základce, na škole v přírodě, někdy koncem sedmdesátých let. Voni se k sobě tulej, a pak, pro tehdejší huberťáky nezapomenutelné — jsem tu krátce, vidím i pí*u v chlebový patce. Hned bylo jasné, že tuto píseň bolševik nenávidí. A my milujeme. U snídaní školy v přírodě jsme pak zvedali chlebové patky nad hlavu.Svatopluk Karásek byl občansky a politicky aktivní, tak by snad odpustil malé zobecnění. V letošním roce proběhlo zas několik plus minus neplodných debat o reálném socialismu. Dá se k nim přihodit jedna pravdivá věta, o kterých si myslím, že má být jedním z měřítek posuzování věcí minulých. Český normalizační bolševismus neomylně rozeznal, vytrvale a vynalézavě deptal lidi jako Sváťa Karásek. Za dvacet let takzvané normalizace český bolševismus zredukoval počet bláznů, co jsou schopni pobláznit město na míru tak malou, že nám tu po dalších třiceti letech života ve svobodě bují zákeřná připodělanost a neosvazácké manýry i u lidí, kteří si zkratku SSM musí hledat pomocí google. Když umře někdo jako Karásek, je dobré si to stokrát zopakovat. A pak třeba nad hlavu zvednout chlebovou patku a smát se. V dokumentárním filmu o něm Dana Němcová popisovala odchod Karáskových do exilu a řekla při tom větu, která teď, bohužel, zas nabyla na akuálnosti: „Něco zářivýho nám bude chybět.“Sbohem, Sváťo. Jsem rád, že jsme se krátce naživo potkali, že jsem měl obraz živého člověka k těm knihám a deskám. Vlastně jsem si neuvědomoval, jak samozřejmou součástí mého života jsi.",
  "datum": "Domov → Vzpomínka26. prosince 2020 v 9.15"
},
{
  "url": "https://denikreferendum.cz/clanek/32049-konzervativni-klimaticka-politika-planovani-levicova-reseni-a-jaderna-energie",
  "name": "Konzervativní klimatická politika: plánování, levicová řešení a jaderná energie",
  "perex": "Alexandr Vondra s dalšími autory vydal knihu, v níž se snaží definovat konzervativní ekologickou politiku. Výsledkem je text, v němž pravicoví aktéři soustavně a mnohde explicitně legitimizují agendu ekologického a klimatického hnutí.",
  "text": "↗\nMá-li kniha Alexandra Vondry a kolektivu předznamenat obrat v politice nejen ODS, ale i celé české pravice, která tak dále nebude blokovat ekologickou agendu, pak je to velmi dobrá zpráva. Foto Books and Pipes\nSun-c‘ v knize Umění války pravil: „nepouštěj se do boje, v němž bys musel stoupat po svahu. Chceš-li se utkat s nepřítelem, neplav se proti proudu.“ Už starověcí váleční stratégové věděli, že pokud má soupeř výhodnější postavení a je schopen definovat parametry střetnutí, potom nemá smysl pouštět se do velkých akcí. \nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nNejinak je tomu v politice, ve které je jedním z klíčových umění schopnost nastolit a zarámovat téma diskuse tak, aby ideový protivník musel reagovat, a byl tedy vždy v nevýhodě. I tímto prizmatem lze číst novou knihu Musí být ekologie alarmistická? Hledání realistických odpovědí, jejímž cílem je definovat konzervativní zelenou politiku.Knihu v týdnu vydalo nakladatelství Book and Pipes a zaštítili ji konzervativní europoslanec za ODS Alexandr Vondra, CEVRO institut a německá nadace Hannse Seidela přidružená k německé politické straně CSU.Myšlenkový postup většiny kapitol knihy je takřka stejný. Nejprve vytvoření slaměného panáka domnělého přehnaného klimaalarmismu (kterou reprezentuje jen Greta Thunbergová nebo Evropská unie), přes přidání několika mýtů o ekologické politice až k ujištění, že nelze poroučet větru a dešti (z téhle fráze už na sedmdesáté stránce bolí hlava) a že člověk je tvor vynalézavý a se vším si poradí. Východiskem pak jsou „racionální“ řešení, o kterých ekologické hnutí mluví už desítky let. Nejzajímavější na celé knize tak není fádní nálepkování klimatického hnutí coby nepřítele všech lidí, ale povaha nabízených řešení. Vyjma důrazu na jadernou energii a stavbu přehrad totiž většina z nich zapadá do toho, co běžně požaduje klimatické i ekologické hnutí. A popravdě tato řešení nejsou ani moc pravicová ani konzervativní.Regulace, plánování a kritika růstuTak Alexandr Vondra ve své předmluvě ke knize přímo vzývá ekologické regulace, včetně limitů pro znečišťující emise a zákonů na ochrany vod. Sympatické mu na nich připadá, že je ve Spojených státech zaváděl také republikán Richard Nixon (ve skutečnosti rozvíjel politiku svých demokratických předchůdců). Škoda, že zástupci ODS většinou hlasují proti těmto regulacím a během své poslední vlády je důsledně škrtali.Jako obvykle chaotický Václav Cílek pak přímo navrhuje „zatím politicky neprůchodný princip buď progresivně rostoucích cen a daní, nebo určitého druhu přídělového hospodářství (např. zákaz SUV pro lidi, kteří je nepotřebují, nebo příděl leteckých kilometrů na osobu a rok)“. Jak pravicové. Schválně zkuste takové řešení předložit členům ODS v jedné z diskusí.Podobně pak působí další Cílkův plán začít uvažovat           „o kontinentálním plánování“. Ani jiní autoři se však neštítí nabízet řešení, za která by běžný člověk od pravicových stran schytal nálepku zeleného totalitáře, případně melounu (tedy toho, kdo je na povrchu zelený a uvnitř rudý…).Diplomat Václav Bartuška tvrdí, že spotřebu energie z obnovitelných zdrojů bude nutné podřídit řízení spotřeby, „de facto podřízení zákazníků možnostem dodavatelů“. Náznak genderové politiky najedeme i u evolučního ekologa Davida Storcha, který cestu k zastavení populačního růstu vidí v podpoře vzdělávání a rovnosti pohlaví. Tu by si ale zasloužila i tato kniha, protože v ní bohužel nemá příspěvek ani jedna žena.Produktový ekolog Vladimír Kočí jde dokonce tak daleko, že zpochybňuje ekonomický růst. „Současný ekonomický model předpokládá sice střídání období ekonomické stagnace s obdobím ekonomického růstu, celkově se však jedná o výkyvy okolo stále vzrůstajícího výkonu ekonomiky. Dokud bude výkonnost ekonomiky založená na materiálové a energetické spotřebě, nemůže být koncepce oběhového hospodářství realizovatelná.“ Souhlasím. Jen když to řeknu já, nedostanu místo v knížce o konzervativní ekologické politice, ale na seznamu zelených bolševiků.Dokladem zmatenosti konzervativní ekologické politiky pak je, že na poslední straně knihy krajinný ekolog Petr Sklenička kritizuje — konzervatismus! V jeho pojetí konzervativní pohled státních úředníků brání stavbě přehrad. Přehrady jsou tedy součástí konzervativního pohledu na svět, kterému brání konzervativní pohled státních úředníků. Podobného šermování s pojmy je však kniha plná, takže závěr v tomto už ani nepřekvapí.K apologetice atomové energie z pera jaderného fyzika Vladimíra Wagnera netřeba dodávat nic jiného než odkazy na analýzy Deníku Referendum prokazující, že stavba nových bloků jaderných elektráren u nás by byl ekonomický, ekologický, geopolitický i politický nesmysl.Silné stránky knihyKniha má ale i silné stránky. A zdaleka mezi ně nepatří jen bohatý a dobře vybraný obrázkový doprovod a pro čtení příjemné grafické zpracování. Na mnoha místech dokáží autoři (opět zdůrazňuji, že pouze muži) dobře popsat nedostatky některých ekologických řešení. Nejde přitom jen o kritiku dotací pro biopaliva první generace, které vyhovují oligarchům jako je Babiš. O tyto dotace ale ve skutečnosti nikdo z ekologů nestál a nestojí.Podnětná je i kapitola strojního inženýra Jana Macka, který podrobně popisuje materiálové, a hlavně infrastrukturní nedostatky pro fungování elektromobilů. Ve své úvaze dochází ke správnému zjištění, že elektromobily nemůžou plně nahradit současné automobily na fosilní paliva. Já za něj udělám ještě další krok a řeknu, že automobilů musí být méně, a to ve prospěch hromadné dopravy.Václav Bartuška pak zase dobře popisuje geopolitické souvislosti vzácných surovin, na kterých je čistá energie založená. Zejména strategie Číny, která doly na tyto vzácné kovy ve velkém skupuje, by pro nás měla být varováním, které je potřeba při přemýšlení o energetické transformaci vzít do úvahy.Z knihy vystupuje také kapitola založená na e-mailové korespondenci sociologa Zdeňka Konopáska a paleoekologa Petra Pokorného. Nikoliv proto, že by vybočovala z celkového rámování ostatních kapitol — oba akademici v ní stavějí obligátního slaměného panáka klimaalarmismu a reprodukují velké množství mýtů o obnovitelné energii či ekologické politice. Zajímavá je svou formou připomínající kolektivní terapii. Pokorný v ní žehrá na to, že jeho vědeckým kolegům i veřejnosti není po chuti jeho názor, že z paleoekologického hlediska nejsou změny klimatu ničím zvláštním, nicméně přelidnění už problém je. Pokorný je světem tak utiskovaný, že rozhovory s ním si lze přečíst na Rozhlasu, Novinkách, Ekolistu, Idnesu či Reflexu.Konopáskovi pak vadí, že jeho intelektuální idol Bruno Latour, jehož díla je pražský sociolog bezpochyby největším tuzemským znalcem, údajně zradil sám sebe, protože ve své knize Zpátky na zem „vynáší dost vyhrocená stanoviska a de facto se poprvé otevřeně hlásí k politické levici“. Jinými slovy, přihlásit se ke konzervativnímu politickému proudu účastí na definování zelené pravicové politiky pro sociologa problém není, ale náchylnost k levici už ano.Pro spoustu čtenářů můžou být ale objevné Konopáskovy pasáže, ve kterých popisuje nejasnou a prostupnou hranici mezi politikou a vědou, a hlavně to, že se tento proces týká i přírodních věd. Ostatně i závěry souhrnné zprávy Mezivládního panelu OSN pro změny klimatu (IPCC) musí projít konsensem vědeckých zástupců všech členských zemí. Tento politický požadavek činí zprávy IPCC méně apelativními a konzervativnějšími. Konopáskovy pasáže, byť plné mýtů o ekologické politice a nepochopení klimatologie, jsou v knize bezpochyby nejzajímavější a alespoň lehce překračují intelektuální prázdnotu většiny ostatních kapitol.Chaos bez jednotící linkyCelkově knize chybí jednotící linka, bez důvodu skáče z tématu na téma a vykazuje zásadní nedostatky v užívání pojmů — jako by v tomto směru ani neprošla redakcí. Člověk se z ní nedozví, co je to konzervativní zelená politika ani čím se odlišuje od údajného strašáka klimaalarmismu. Za racionální řešení pak kniha často považuje ta, která jsou díky činnosti ekologických organizací už roky na stole. Vybočují jen přehrady a další bloky jaderných elektráren.Nicméně z knihy mám vlastně radost. Když se podržím citátu čínského vojenského stratéga Suna-c‘ z úvodu této recenze, kniha ukazuje, že konzervativní pravice při snaze adresovat ekologickou politiku buď stoupá do svahu a plave proti proudu, nebo se raději nepouští do větších akcí. Její pozici lze ale taky popsat slovy zakladatele ODS a nestora českého popírání vědeckých faktů o klimatu Václava Klause: „spor o globální oteplování jsme prohráli“.To je dobře patrné už z toho, že jedna z předních postav současné ODS nemá potřebu popírat klimatickou krizi, ale také z toho, že v knize panuje shoda na tom, že těžba a spalování uhlí musí brzy skončit. Jestli má tato kniha předznamenat obrat v politice nejen ODS, ale i celé české pravice, která tak dále nebude blokovat ekologickou politiku, pak je to rovněž zpráva dobrá. Ale nebuďme naivní, suďme je až podle skutků.Vodra, Alexandr (ed.): Musí být ekologie alarmistická? Hledání realistických odpovědí. Praha: Books and Pipes 2020, 280 s.\nNezbývá než k článku dodat -- jestli má být ČR energeticky nezávislá a mít skutečně bezemisní energetiku, bez nových jaderných bloků (ano, množné číslo) se neobejde.Ale klidně si můžeme na bezemisní energetiku hrát a OZ doplnit plynem, nejlépe zkapalnělým a pak zase odkapalněným z frakování.Je to jedno.Spotřeba fosilních paliv světově stále strmě stoupá a klimatická změna nás během pár desetiletí drsně převálcuje.Tak, jak si nedovedeme ani představit...",
  "datum": "Domov → Recenze8. prosince 2020 v 11.41"
},
{
  "url": "https://denikreferendum.cz/clanek/32042-zemrel-ajl",
  "name": "Zemřel AJL",
  "perex": "Antonín J. Liehm byl jedním z největších českých novinářů druhé poloviny dvacátého století — a také první dekády století nového.",
  "text": "↗\nAJ Liehm byl jedním z mála českých novinářů, pro něž byl evropský rozměr jejich profese přirozenou samozřejmostí. Foto Ingrid von Krauseová\n4. prosince 2020 zemřel v Praze v požehnaném věku 96 let Antonín J. Liehm. Byl mimořádnou kulturní a politickou osobností druhé poloviny dvacátého století, Čech se skutečným světovým přesahem. Nekrology ale v redakcích připravené zjevně nebyly a většina médií se spokojila s encyklopedickým heslem (s výjimkou Respektu). Liehm by to označil za další příznak fatálního propadu novinářské profesionality. Náročnost na kvalitu a zodpovědnost novin byla pro něj zásadní věc. Asi by řekl něco v tom smyslu, že ať na papíře nebo na síti, noviny přestávají naplňovat svůj smysl, pokud už nejsou sdělovacím prostředkem informací a myšlenek, ale jen prostředkem zisku. Jsem český novinář„Jsem český novinář.“ To bylo hrdé prohlášení člověka, který jako zřejmě jediný Čech dokázal v zahraničí založit a řadu let vydávat renomovaný mezinárodní časopis neustupující z vysokých nároků na formu, obsah a étos. Lettres Internationales vycházely od roku 1984 v několika různých verzích (nejen jazykových mutacích). Ta česká v polovině devadesátých let neuspěla. Navzdory řečem o slavném návratu do Evropy nebyl totiž zájem o moderní evropanství jako kritickou a zároveň sociálně citlivou politiku a kulturu.AJL získal tehdy běžné kvalitní vzdělání na žižkovském gymnáziu. Jako jednadvacetiletý se okamžitě po osvobození vrhl do akce. Z německého lágru přivezl Emila F. Buriana a stal se vedoucím redaktorem týdeníku Kulturní politika, který EFB začal hned vydávat a který byl významným hlasem ve sporech třetí republiky o to, jak realizovat novou společnost. Studia Liehm doslova odbyl na Vysoké škole politické a sociální; zkušenosti, jazyky a neuvěřitelný kulturní rozhled získával raději v praxi, cestováním a od zkušenějších. Jeho schopnost přátelsky spolupracovat s nejvýznamnějšími kulturními osobnostmi druhé poloviny 20. století, u nás i v zahraničí, byla obdivuhodná. Chvíli trvá, než si při čtení jeho textů zvyknete, že všechny ty slavné světové spisovatele, režiséry, politiky i mnoho dalších necituje z odstupu, ale z osobních setkání a rozhovorů.LiterárkyHned v květnu 1945 Liehm vstoupil do komunistické strany, avšak už o čtyři roky později byl svéhlavým komunistickým intelektuálem, kterému hrozilo vyloučení, vyloučen byl v roce 1967 po sjezdu spisovatelů. V roce 1960 začal pracovat v Literárních novinách (Literárních listech, Listech), kde byl nejen filmovým kritikem, ale měl na starosti zahraniční témata a psal rozhovory. Po krachu Pražského jara — Liehm trval na tom, že se má správně nazývat československé, patřil totiž k malé menšině těch, kdo brali slovenskou kulturu se vší vážností — odešel do exilu. V sedmdesátých letech přednášel o filmu na amerických univerzitách, v osmdesátých ve Francii a vydal své úspěšné knihy o československé filmové vlně. Navzdory existenčním obtížím Liehm i v exilových letech vydával s Jiřím Pelikánem a dalšími kulturně politický časopis socialistické opozice: Listy se pašovaly ke čtenářům do Československa.  I když se Liehm sám považoval za povahu nevhodnou pro politiku, patřil spolu s Vaculíkem, Kunderou, Kohoutem a dalšími k typickým představitelům specificky československé situace, kdy straničtí intelektuálové a umělci se stávali prostřednictvím svých svazů reálnou politickou silou. Kultura a politika byly pro Liehma vždy neoddělitelné. Celý život usiloval o to, aby se vysoce kvalitní umění a kultura dostávaly k co nejširšímu množství lidí: tak fungovaly Literárky s dnes nepředstavitelnými statisícovými náklady, a proto se Liehm věnoval zrovna filmu. Druhá věc, za níž tvrdohlavě celý život šel, bylo skutečné začlenění české a československé kultury do té evropské a světové. Způsobem, který byl nejvíc vlastní generaci intelektuálů vyrostlých za protektorátu, dokázal spojit českou identitu s reálným evropanstvím; a to včetně slabiny, již tato generace často měla v neochotě překonat vzpomínky a vzít vážně i Německo.Zažít konec svého světaAčkoli byl od roku 1989 v penzi, chápal Liehm dobře, jak necitlivé by bylo rychlé vstupování exulantů do československé politiky. Na jedné straně respektoval situaci, na druhé se však pokoušel působit proti stále silnější převaze pravicových a konzervativních postojů v českém kulturním světě: pokud bychom zůstali u skupiny bývalých Literárek, ztělesňuje to nejlépe Ludvík Vaculík. Ani nyní však nešlo pouze o intelektuální spory. Politickým vítězem se díky privatizaci a rozdělení státu stal neoliberalismus, Václav Klaus a spol. v paradoxní ale účinné souhře s Václavem Havlem a nesocialistickou, či dokonce konzervativní částí disentu. Liehm proto nakonec tak jako mnoho dalších exulantů zůstal z větší poloviny usazen v Paříži. Časem zjistil, že ve většině české společnosti přestal být zájem nejen o ideje humanistického socialismu šedesátých let, ale i o skutečné české evropanství, nezatížené tradičními mindráky. A nejméně ze všeho byl zájem o jeho kritické vhledy do aktuální situace, vždy ostré, vždy velmi dobře argumentované, a zároveň vždy respektující ideové protivníky — pokud byli stejně vzdělaní, otevření a bystří. Psal tedy i nadále pro malou skupinu čtenářů, především v Listech. Do Prahy se vrátil do péče rodiny své jediné dcery až v roce 2013 a dva roky poté byl oceněn prezidentskou medailí Za zásluhy.Většina Liehmovy generace umírala v devadesátých a nultých letech. Vyšší věk mu přinesl pochybnou výhodu zažít konec světa, který byl jeho světem. Poválečná politika regulovaného kapitalismu, který si byl vědom nezbytnosti sociální spravedlnosti a počítal s kvalitní kulturou, s neoliberalismem prohrála. Československo se rozpadlo, Česká republika se stále více uzavírá do sebe a solidaritu s Evropou vzdala dříve, než ji stihla vybudovat. Papírové noviny jsou už jen prázdnou formou a novinářská zodpovědnost se udržuje jen v menšinových médiích. Právě proto bychom ale neměli zapomínat, že jsme měli takovou osobnost, jako byl AJL.TondaNa závěr nemohu jinak, než přidat pár osobních slov. Namísto Liehm mělo všude nahoře stát Tonda, jak mu říkali přátelé a spolupracovníci. Znali jsme se celý můj život. Když se rozváděl, pár měsíců přespával u nás v obýváku. Každé léto jsme trávili s dalšími rodinami společné týdny prázdnin v letovisku Dobrá Voda. Tonda vždy dohlížel na to, aby se i v omezených podmínkách jedlo co možná dobře a jeho salát se sauce vinaigrette byl od konce padesátých let jednou z praktik kulturní rezistence. Moji prarodiče Stanislav a Hana Budínovi totiž byli jeho nejbližšími přáteli, byť o dvacet let staršími; oběma napsal vřelé nekrology. Věděla jsem, že Budín byl pro Tondu i mentorem kvalitní žurnalistiky, překvapilo mne ale, jak podobný styl psaní měli: jazykově bohaté vyprávění, prokládané anekdotickými historkami, které absurdní pointou objasní nejednoznačnost a často krutou nahodilost dění. Myslím, že sdíleli hlavně vnitřní citlivost, avšak žili v době, která neměla kódy pro muže, kteří by chtěli být prostě hodní. Oba měli velkou zodpovědnost za společnost a byli ve veřejných konfliktech jak ryby ve vodě, přestože idealisticky a opakovaně prohrávali.   Kdysi mne Tonda vzal na můj jediný fotbalový zápas v životě. V roce 1973 mi sám od sebe poslal (myslím, že po Philipu Rothovi) čtyři desky, u nás samozřejmě nedostupné, které bez nadsázky určily můj další život: Hair, Jesus Christ Superstar a dvakrát Bob Dylan. Od devadesátých let jsme se několikrát viděli v Paříži a Berlíně. Nad mísou mušlí jsem se zmínila o tom, jak je pro některé mé kolegy těžko snesitelné, že se přátelím se sociálními demokraty. Potměšile mu blesklo v modrých očích a se svým typickým, trochu nemilosrdným smíchem řekl: Sociální demokraté? Ti vždycky jen zradili. To je slabota, skutečný smysl měl jenom komunismus. \nDěkuji za hezké připomenutí AJL....dnes padlo příkladně do poštovní schránky znamenité poslední číslo Lettre International,  které pro potřeštěné poměry po roce 89 (AJL) v rodné zemi  a rodném jazyku pohříchu nevychází.",
  "datum": "Domov → Vzpomínka6. prosince 2020 v 17.12"
},
{
  "url": "https://denikreferendum.cz/clanek/32043-klamava-reklama-napremierova-zdravotni-zarizeni-vidnes-vrati-babis-penize",
  "name": "Klamavá reklama na premiérova zdravotní zařízení v iDnes. Vrátí Babiš peníze?",
  "perex": "Přeskočit nemocnou babičku v pořadníku už za 39 Kč měsíčně? Babišova média přišla s neetickou nabídkou, která má parametry klamavé reklamy.",
  "text": "Mediální skupina MAFRA, jejímž vlastníkem je holding Agrofert ovládaný premiérem Andrejem Babišem, začala v úterý 1. prosince inzerovat službu iDnes Premium Zdraví. Na svých stránkách slibuje předplatitelům exkluzivní a přednostní přístup ke zdravotní péči. Testy na covid dříve a levněji, magnetická rezonance do pěti dní či ultrazvuk a Prenascan za méně peněz, stojí v dodnes funkčním odkazu.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\n↗\nPřísliby přednostní péče na stránkách serveru iDnes z 1. prosince 2020. Autor snímku obrazovky: Adéla Čabanová (Medical Tribune). Repro DR\n↗\nNeetická nabídka v Idnes. Repro DR\n↗\nKlamavá reklama v Idnes. Repro DR\n↗\nZměna textace po upozornění na neetičnost: Nejpozději do dvou měsíců. Screenshot: Olga Richterová, 5. prosince 2020. Repro DR\nPremiérova firma provozuje klamavou reklamuProtože Ústava ČR garantuje všem rovný přístup ke zdravotní péči, jedná se o reklamu nejenom obzvlášť neetickou (i v kontextu aktuální epidemiologické situace), ale dle některých právních názorů i nezákonnou. A to na základě článku 31 Listiny základních práv a svobod, kde se uvádí, že „občané mají na základě veřejného pojištění právo na bezplatnou zdravotní péči a na zdravotní pomůcky za podmínek, které stanoví zákon“. To je důvod, proč jsem podala podnět na živnostenský úřad. Reklama na služby, které by dle zákona příslušná zdravotnická instituce nemohla poskytnout, je reklama klamavá.Již krátce po zveřejnění se nabídka Babišova zpravodajského serveru stala terčem internetových vtipálků. Forma inzerce i její pochybná etika působily na první pohled jako vtip sám o sobě. Realita však v naší zemi leckdy předčí humoristickou nadsázku.Že je nabídka myšlena vážně, ukázal telefonát jednoho z mých spolupracovníků, kterému v telefonickém hovoru operátorka infolinky potvrdila, že za předplatné iDnes Premium získá přednostní či exkluzivní přístup do zdravotnických zařízení ovládaných premiérem. Příslušné stránky konkrétně nabízejí: test na covid-19 do 24 hodin a za výhodnou cenu, rychlé objednání na magnetickou rezonanci nebo rentgen, onkologickou prevenci, konzultaci s žilním specialistou zdarma, nadstandardní ultrazvukové vyšetření plodu se slevou v Praze a Liberci, ortopedické operace do 60 dní, exkluzivní test PRENASCAN se slevou a nadstandardní ultrazvukové vyšetření plodu se slevou.Vrátí premiér podvodně vylákané peníze?Kromě podnětu, který jsem na příslušný úřad podala, jsem se na věc dotázala v ústní interpelaci ve čtvrtek 3. prosince Andreje Babiše osobně. Zajímalo mne, proč médium pana Babiše slibuje pojištěncům za peníze něco, co jim má jeho vláda zajistit za povinné odvody bezplatně — řádnou dostupnost zákroků hrazených z veřejného zdravotního pojištění. Jenže premiér od otázky na vrácení peněz oklamaným lidem utekl. Namísto toho spustil kolovrátek nepravd, kdy namísto reakce na zajištění včasné zdravotní péče hrazené ze zdravotního pojištění zaznívaly výkřiky o neomarxistech a udavačích. A když reklama nabízí možnost koupit si v rámci veřejného pojištění za peníze zdravotní péči „exkluzivní“, tedy výlučnou, vyvstává otázka, kdo bude tímto postupem z včasného čerpání péče vyloučen. Budou to občané, kteří řádně odvádí daně a odvody na pojištění, ale nekoupili si produkt Premium?Přitom, jak říká expert na zdravotní právo Ondřej Dostál, nejde o legitimní výkon práva na podnikání. Účastník systému má právo domoci se svého práva dle čl. 31 Listiny na „bezplatnou zdravotní péči“ bez nutnosti si za reálnou dostupnost uvedené bezplatné péče připlácet. A tomu odpovídá zákonná povinnost smluvních poskytovatelů od pojištěnce platbu za bezplatnou péči nevyžadovat (§11/1/d ZVZP), a to ani přímo, ani nepřímo skrz nějaký program Premium. Občan, který „jenom“ poctivě platil odvody a Premium si nekoupil, nemusí nést riziko delšího čekání, ani si hledat jiného poskytovatele, který léčí včas bez příplatku.Navíc vláda nereflektovala nejen moje žádosti o přípravu na možnou třetí vlnu a s tím související konkrétní návrhy, které jsme předkládali od června. Zdravotní péče byla omezena všem občanům. I proto, že od srpna Andrej Babiš namísto prosazování opatření naopak bojkotoval systematická preventivní opatření proti šíření epidemie. Patrně z obavy, aby krátce před krajskými volbami neklesla popularita jeho vládního hnutí. I proto se Česká republika v říjnu vyšplhala na špici úmrtí na počet obyvatel na světě. A perlička na závěr? Ústřední epidemiologická komise, která by měla pandemii řešit, se sešla v květnu, potom až v září. A od té doby, tedy už několik měsíců, o její činnosti stále nejsou žádné zprávy.",
  "datum": "Domov → Komentář7. prosince 2020 v 9.41"
},
{
  "url": "https://denikreferendum.cz/clanek/32046-nebudte-zbabelec-a-chrante-klima-zadali-obcane-babise-pred-sedmi-ministerstvy",
  "name": "Nebuďte zbabělec a chraňte klima, žádali občané Babiše před sedmi ministerstvy",
  "perex": "Devět lidskoprávních, ekologických a zdravotnických organizací dnes před sedmi českými ministerstvy požadovalo ambiciózní cíle pro snižování emisí do roku 2030. Organizace upozornily na dopady klimatické krize v různých aspektech života.",
  "text": "↗\nPřed ministerstvem stonajícího Richarda Brabce demonstrovali aktivisté hnutí Limity jsme my. Foto FB Limity jsme my\nPodpořte ambiciózní evropský cíl pro snížení emisí skleníkových plynů do roku 2030 alespoň o pětašedesát procent a zamezte tomu, aby Evropská komise účetními triky oslabila legislativu pro snížení emisí oxidu uhličitého. S takovými požadavky dnes devět občanských organizací zabývajících se ekologií, dopravou či lidskými právy, protestovalo před sedmi českými ministerstvy. \nJsme jediné české noviny s pracovní pozicí klimatického reportéra. Podpořte nás a pomozte tak učinit z klimatu společenskou prioritu. \n♥︎ Daruji\n×\nOrganizace žádaly premiéra Andreje Babiše (ANO), aby na čtvrtečním jednání představitelů členských států Evropské unie v Bruselu podpořil ambiciózní cíle snižování emisí do roku 2030. Na stole je návrh Evropské komise, která požaduje snížení o pětapadesát procent. Evropský parlament navrhuje šedesát procent.\n↗\nČlenové Amnesty International protestovali před ministerstvem zahraničních věcí. Foto FB Amnesty International\nV tiskové zprávě organizace upozornily, že podle zprávy OSN musíme snižovat emise skleníkových plynů o více než 7,6 % ročně, máme-li udržet oteplování na relativně bezpečné úrovní. Uplatnění uvedeného opatření, bereme-li v potaz možnosti a historickou odpovědnost EU, znamená snížení emisí skleníkových plynů v příštích deseti letech nejméně o pětašedesát procent ve srovnání s rokem 1990. Právě uvedený cíl by podle protestujících měl Andrej Babiš podpořit. Nicméně návrh Evropské komise počítá i se zachycováním uhlíku lesy a vylepšováním bilance mokřady. Reálně by tak i podle analýz eurokomisařů emise v klíčových sektorech, jako jsou energetika, doprava nebo zemědělství, neklesly o pětapadesát procent, nýbrž jen o padesát procent.Konec keců, konec uhlíNejživěji bylo před Ministerstvem průmyslu a obchodu, kde se zástupci Greenpeace v kostýmech čertů pokusili vylézt na balkón nad vstupem a vyvěsit transparent s nápisem Kdo uhlí těží, do pekla běží. Policii se však podařilo jejich záměr překazit.\n↗\nGreenpeace „si přišli“ pro ministra Havlíčka v kostýmech čertů. Policie bohužel jejich záměr zmařila. Foto FB Greenpeace/Petr Zewlakk Vrabec\n„Best in Covid nevyšlo, ale premiér Babiš má šanci na reparát. Může Českou republiku vyvést z temnoty klimatického skepticismu a kverulantství středoevropských států a být Best in Climate. Stačí jen odmítnout triky Evropské komise, jejíž návrh ve skutečnosti nesnižuje emise o slibovaných pětapadesát procent,“ uvedl Jan Freidinger z Greenpeace.Proti těžbě a spalování uhlí se vymezilo při happeningu před Ministerstvem životního prostředí také hnutí Limity jsme my, které protestovalo s transparentem Konec keců, konec uhlí. „Ministerstvo životního prostředí by podle nás mělo v první řadě myslet na ochranu planety. Mimo jiné to znamená skončit s uhlím v příštích deseti letech a podpořit nejambicióznější cíle pro snižování emisí skleníkových plynů,“ uvedla Marika Volfová, členka Limity jsme my.Zdravou krajinu, udržitelnou dopravu a živá města Hnutí DUHA před Ministerstvem zemědělství roztáhlo plachty s holinami, které vznikly v důsledku nešetrného kácení lesů. Svým protestem upozorňovali na to, že ministr zemědělství Miroslav Toman (nestr. za ČSSD) dělá málo pro záchranu lesů a krajiny. „Když nesnížíme množství emisí, které vypouštíme do atmosféry, nepomůžou nám přehrady, mokřady, ale ani pestré lesy. Zaměřit se musíme také na zemědělství, které v České republice vypouští šest procent emisí. Má ale i velký potenciál je pohlcovat. Klíčem je zdravá půda nezničená průmyslovým hospodařením,“ vysvětlila důvody protestu Anna Kárníková, ředitelka Hnutí DUHA.\n↗\nHnutí Duha demonstrovalo před ministerstvem zemědělství. Foto FB Hnutí DUHA\nKlimatické hnutí Extinction Rebellion si k protestu vybralo Ministerstvo dopravy, které podle nich podporuje problematické dopravní projekty a tlačí megalomanské stavby, jako je kanál Dunaj-Odra-Labe. „Požadujeme, aby ministerstvo dopravy vypracovalo klimatický plán, který bude reflektovat naléhavost situace a bude určovat směr budoucích rozhodnutí,“ řekla Gabriela Kleinová z Extinction Rebellion.Na problematiku udržitelnosti měst pak před Ministerstvem pro místní rozvoj upozorňovaly organizace AutoMat, NESEHNUTÍ a Arnika. „Například stávající návrh stavebního zákona jde zcela proti účinné ochraně klimatu. Oslabuje úlohu orgánů ochrany přírody i veřejnosti v rozhodování o výstavbě a urychluje betonování krajiny,“ vypočítává Martin Hyťha z NESEHNUTÍ ministryni pro místní rozvoj Kláře Dostálové (nestr. za ANO) její pochybení.Klima je i otázka zdraví a lidských právIniciativa Lékaři za budoucnost pak symbolicky blokovala vstup do Ministerstva zdravotnictví pomocí nemocničního lůžka s figurkou nemluvněte. „Změna klimatu s sebou přináší významná rizika pro lidské zdraví. Jde třeba o stále častější vlny veder, které způsobují nárůst nemocnosti a úmrtnosti zejména u seniorů, dětí, ale také u lidí s depresí. Toxické látky a prach uvolňované při těžbě a spalování fosilních paliv významně znečišťují životní prostředí a způsobují nemoci, jako je astma, onemocnění srdce a cév nebo deprese,“ upozornila Anna Kšírová z iniciativy Lékaři za budoucnost.\n↗\nAnna Kšírová hovoří k novinářům před ministerstvem zdravotnictví. Foto FB Lékaři za budoucnost\nDo protestů se zapojila i lidskoprávní organizace Amnesty International. Její zástupci před Ministerstvem zahraničních věcí varovali před tím, že oteplování planety ohrožuje základní lidská práva milionů lidí na celé planetě.„Změna klimatu rozšiřuje a prohlubuje již existující nerovnosti, které mnohdy nejvíce dopadají na ty nejzranitelnější — ženy, děti a staré lidi a další znevýhodněné skupiny. Nejsou to ale jen ničivé dopady na lidstvo, které ze změny klimatu činí urgentní lidskoprávní problém, ale především fakt, že se jedná o člověkem způsobený fenomén, jenž může být regulován správnými kroky vlád,“ shrnul Michal Horniecký z Amnesty International.Z představitelů vlády, na které protest mířil, zatím nikdo nereagoval. Dotazy Deníku Referendum odeslané všem úřadům již ráno, zůstaly zatím bez odpovědi.",
  "datum": "Domov → Zpráva7. prosince 2020 ve 14.36"
},
{
  "url": "https://denikreferendum.cz/clanek/32044-prusvih-jana-zahradila-je-priznakem-konce-evropske-naivity-o-cine",
  "name": "Průšvih Jana Zahradila je příznakem konce evropské naivity o Číně",
  "perex": "Reportáž webu Politico, která rozkryla aktivity europarlamentní skupiny Jana Zahradila sloužící čínské propagandě, je příznakem principiálních změn v přístupu Evropské unie vůči Čínské lidové republice.",
  "text": "↗\nPeking Jana Zahradila a jeho kolegy běžně využívá pro účely domácí propagandy. Foto Evropská unie, WmC\nReportáž prestižního politického webu Politico poukázala na aktivity Jana Zahradila a ním vedené Skupiny přátelství EU-Čína. Že tato entita slouží jako most pro čínské zájmy v evropské vrcholové politice není nic nového. To, že se o tom začíná mluvit, ale naznačuje, že naivitě Evropy tváří v tvář Číně pomalu ale jistě odzvonilo.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nObskurní přátelstvíSkupina přátelství EU-Čína je jedním z mnoha neformálních seskupení sdružujících evropské poslance, která fungují de facto pod záštitou cizích států. Pozadí skupin přátelství je často netransparentní. Když se Evropský parlament v roce 2018 pokusil o jejich vnitřní audit, přišel pouze s nekompletním seznamem více než čtyřiceti skupin přátelství. Pokud je problematické identifikovat samu existenci těchto entit, ještě těžší je dopátrat se k jejich členství a aktivitám.Členové Skupiny přátelství EU-Čína jezdí pravidelně do Číny a udržují čilé kontakty s čínskými organizacemi. I když ty se většinou tváří jako mimovládní aktéři, ve skutečnosti jsou součástí rozsáhlého aparátu pod kontrolou Pekingu, jehož cílem je prosazovat čínské zájmy v EU.  Na čínské verzi oficiálního webu Skupina přátelství EU-Čína prezentuje svou misi, již sleduje od svého vzniku v roce 2006, bez skrupulí. Jejím cílem je          „v Evropském parlamentu pozitivně prezentovat Čínu, chránit čínské postoje a vytvářet její image“.Propaganda a konflikt zájmů Český europoslanec Jan Zahradil je v čele skupiny od minulého roku. Peking jej a jeho kolegy běžně využívá pro účely domácí propagandy. Není to nic neobvyklého — hlasy cizinců mají v čínské propagandě odjakživa úlohu legitimizačního nástroje. V čínských státních médiích je informování o zahraniční chvále vůči čínské vládě de facto pravidelnou rubrikou. Často se tak v čínských médiích objevuje například bývalý český premiér Jiří Paroubek. Jestli jde jako v nejnovějším případě o pochvalu čínské reakce na pandemii, úspěchy v boji proti chudobě nebo o obdivuhodný růst čínské ekonomiky, je už jedno. Tato propagandistická hra je ovšem mnohem problematičtější, vytváří-li dojem, že dotyčný nemluví jen za sebe. A to je právě problém Zahradilovy skupiny, která se staví do role oficiálního hlasu Evropského parlamentu. \nKomentář●Olga Lomová\nPsaní o Číně k smíchu i k pláči zároveň\nV roce 2016 například čínská média jejím prostřednictvím informovala o podpoře pro stanovisko Pekingu v otázce mezinárodní arbitráže v Jihočínském moři, která popřela právní základ pro čínské územní nároky. Jak praví reportáž čínského stranického deníku Žen-min ž'-pao při příležitosti obnovení skupiny po evropských volbách v roce 2019, Čína si především cení „zvýšení pozitivní energie“ v čínsko-evropských vztazích prostřednictvím aktivního vystupovaní v otázkách lidských prav, Tibetu a Sin-ťiangu.Neméně pozornosti si pak zasluhuje otázka konfliktu zájmů. Ta se Zahradila netýká poprvé. Minulý rok Zahradil rezignoval na funkci zpravodaje dohody o volném obchodu mezi EU a Vietnamem poté, co média upozornila na jeho propojení s organizacemi spojenými s vietnamskou vládou a také jeho předsednictví v parlamentní skupině přátelství s Vietnamem. Stejně problematická může být Zahradilova funkce místopředsedy Výboru pro mezinárodní obchod. Z ní mu plyne právo přístupu k citlivým dokumentům o probíhajících jednáních s Čínou.Evropské procitnutíJeště před pár lety by aktivity pročínské skupiny příliš nevybočovaly z evropského mainstreamu. Je tak vlastně zcela pochopitelné, že Zahradil se nynějšímu pohoršení nad jeho aktivitami tak podivuje. Evropa se ještě donedávna dívala na Čínu především jako na partnera, i když někdy problematického, s nímž měla zájem co nejvíce rozvíjet ekonomickou spolupráci pro společné zájmy. Pragmatici viděli Čínu a její obrovský trh jako Eldorádo. Ty idealističtější doufali, že spolupráce povede k tomu, že se Čína na mezinárodním poli bude stále více integrovat do existujícího systému norem a institucí. Panovalo také přesvědčení, že země bude postupně nevyhnutně směrovat k demokratizaci.\nKomentář●Ondřej Klimeš\nČína v Sin-ťiangu zřejmě páchá genocidu Ujgurů\nDnes se často argumentuje, že takový pohled byl naivní a Čína evropskou otevřenost vždy plánovala zneužít. I když nevěříme, že trajektorie vývoje čínského režimu byla od začátku determinována, je fakt, že evropský přístup se stal ve světle trendů v Číně neudržitelný. Autoritářský obrat za čínského prezidenta Si Ťin-pchinga přinesl asertivnější zahraniční politiku a „utahování“ domácího systému. Jakákoliv vize liberalizace čínského režimu vzala za své pod tíhou masivní represe a reedukačních táborů v Sin-ťiangu. Tyto a další faktory vedly k zásadnímu přehodnocení evropského přístupu. V posledních dvou letech toho EU v politice vůči Číně dokázala více než za celou předešlou dekádu. Nejčastěji skloňovanou změnou je proměna percepce Číny ze strategického partnera na systémového rivala — pojem, s nímž poprvé přišla Komise v „strategickém náhledu“ v roce 2019. Zatímco Peking je stále chápán jako partner v případě řešení globálních problémů jako změna klimatu, Brusel na něj zároveň nahlíží jako na ekonomického konkurenta a mocnost, jež podporuje alternativní politické hodnoty a model vládnutí. V praktické rovině přistoupila Evropská unie například k přijetí mechanismu prověřovaní zahraničních investic, zaměřeného především právě na Čínu — česká národní legislativa jen před pár týdny prošla Sněmovnou. Heslem dne se stala reciprocita — pokud Peking omezuje svobodu fungování evropských firem v Číně, Evropa nemůže zůstat unilaterálně otevřená. Obzvlášť pokud by čínská dominance v klíčových odvětvích, jako jsou 5G sítě, mohla představovat i závažná bezpečnostní rizika. Schyluje se také k přijetí evropské verze Magnitského zákona, jenž by mohl být použit na sankcionování porušování lidských prav čínskmi představiteli. Pokud budou současné trendy nadále pokračovat a Evropa konečně vytvoří rázný a jednotný postup vůči Pekingu, můžeme doufat, že aktivity Jana Zahradila a jeho skupiny přátelství zůstanou spíše bizarním koloritem než důvodem pro obavy.",
  "datum": "Svět → Komentář7. prosince 2020 v 10.53"
},
{
  "url": "https://denikreferendum.cz/clanek/32045-otevreny-dopis-policejnimu-prezidentovi-k-vysetrovani-otravy-becvy",
  "name": "Otevřený dopis policejnímu prezidentovi k vyšetřování otravy Bečvy",
  "perex": "Šéfredaktor Deníku Referendum dnes odeslal policejními prezidentovi, Janu Švejdarovi otevřený dopis, v němž mimo jiné požaduje, aby Policie ČR znemožnila Richardu Brabcovi a jeho podřízeným zneužívat výmluvy o mlčenlivosti.",
  "text": "↗\n„Vážený pane policejní prezidente, žijeme přeci v demokratické společnosti ve středu Evropy, a nikoli v nějaké orientální despocii. A máme snad tudíž právo jako občané znát základní fakta o parametrech katastrofy, která se stala před dvěma a půl měsíci.“ Foto Policie ČR\nVážený pane policejní prezidente, obracím se na Vás ve věci vyšetřování otravy řeky Bečvy z 20. září letošního roku kvůli postupu Policie České republiky, který ohrožuje důvěru veřejnosti ve Vaši instituci a který se mi nejméně ve dvou směrech jeví jako nepřijatelný.\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nZa prvé, jako autoři textů, které k tématu přinesly několik zásadních zjištění, jsme opakovaně nabízeli Policii České republiky, že se s ní podělíme o naše informace nad rámec toho, co jsme publikovali. Jsme novináři, což je profese, která má tak jako ta Vaše určitá pravidla, takže publikujeme jen to, čím jsme si jisti. Pokud máme o něčem pochyby, ale pokládáme to za nutné publikovat, napíšeme to takovým způsobem, aby se v našich slovech odrážela míra naší nejistoty. Ale pak jsou tu věci, které vzbuzují naše podezření, leč nemáme dost argumentů, abychom o nich psali veřejně. Nebo třebas víme, že bychom mohli jejich nedostatečně prověřeným zveřejněním někomu nespravedlivě ublížit. Jak nám ostatně daný případ tak bolestně připomíná, je sice žádoucí pracovat rychle, ale současně citlivě a obezřetně. Kdyby se na nás Vaši kolegové obrátili, rádi bychom se s nimi podělili právě o některé poznatky, které nemůžeme publikovat, leč Policii ČR by mohly být užitečné — samozřejmě tím nemám na mysli, že cokoli řekneme o našich zdrojích. Upřímně řečeno, žasnu, že se na nás nikdo z Vašich kolegů dosud neobrátil. Vy pro to máte nějaké vysvětlení?Za druhé, mnohé státní instituce, v čele s Českou inspekcí životního prostředí a Ministerstvem životního prostředí se znovu a znovu odvolávají na Policii České republiky, že prý z důvodů probíhajícího vyšetřování nemohou sdělit kdy, kde odebíraly vzorky a jaké hodnoty v nich kdy a jaké instituce naměřily. Vážený pane policejní prezidente, nepodezírám Vás, že je to důsledek Vašeho rozkazu, ale upozorňuji Vás, že je to skandál z obou stran. Po státních institucích nikdo přece nechce, aby sdělovaly to, co případně jejich představitelé vypovídali na Policii — vlastně ani není známo, zda je Vaši kolegové vyslechli, i když my sami doufáme, že ano. Chápeme, že to může být předmětem trestního řízení. A ač víme, že v některých případech členové bezpečnostních sborů takové informace poskytují některým našim kolegům ochotně, sami se toho nedomáháme, neboť takovou praxi pokládáme za oboustranně neetickou. Chceme po Vás něco úplně jiného: abyste jasně, z autority své funkce a také jako občan České republiky, který na chod institucí veřejné správy přispívá svými daňovými odvody, řekl, že Policie České republiky žádné instituci nezapovídá občanům sdělovat fakta v rámci jejich nedotknutelného práva na informace. Konkrétně v tomto případě po Vás požaduji, abyste jasně prohlásil, že Policie České republiky nijak nebrání České inspekci životního prostředí, ani Ministerstvu životního prostředí, aby novinářům a jejich prostřednictvím i široké veřejnosti sdělily nejzákladnější fakta o ekologické katastrofě na řece Bečvě — a tedy: kdy, kde a jaké instituce odebíraly po otravě Bečvy vzorky, jaké přesně, kdo je testoval, a zejména jaké hodnoty naměřil. Vážený pane policejní prezidente,Žijeme přeci v demokratické společnosti ve středu Evropy, a nikoli v nějaké orientální despocii. A máme snad tudíž právo jako občané znát základní fakta o parametrech katastrofy, která se stala před dvěma a půl měsíci. Věřím, že oběma mým žádostem vyhovíte, protože Policie České republiky je poslední institucí státu, na níž veřejnost v souvislosti s vyšetřováním otravy Bečvy pohlíží pořád ještě s nadějemi. Ty ale bohužel s každým dnem slábnou: lze snadno ověřit, že manévr s čekáním na zprávu soudního znalce do 20. prosince 2020 byl upřímně řečeno jen dost průhlednou snahou získat čas. Nedivte se, že celou českou společnost dnes zajímá: na co?",
  "datum": "Domov → Komentář7. prosince 2020 ve 12.27"
},
{
  "url": "https://denikreferendum.cz/clanek/32041-druhotna-organizacni-neschopnost",
  "name": "Druhotná organizační neschopnost",
  "perex": "V divokých devadesátých letech firmy hospodářsky ničila druhotná platební neschopnost. Dnes druhotná organizační neschopnost, již se naposledy účastnila spolu s ANO, komunisty a rasisty i ODS, může hospodářsky zničit celou společnost.",
  "text": "↗\nPrůvodním jevem výprodejů v devadesátých letech byly kromě vykradených kostelů a opuštěných fabrik také mladé ženy, které šlapaly chodník, přestože chtěly mašírovat do lepšího života. OP Prostějov ráno před demolicí. Foto Pernak1, WmC\nV devadesátých letech byla na dveřích kostela v pohraničí přibita cedule „Tento kostel byl už zcela vykraden. Uvnitř nic není. Neničte dveře.“ U fabrik se to obešlo bez cedule, pokud by existovaly, zněly by asi takto: „Tato továrna byla už zcela vytunelována. Nepřekážejte demolici.“\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVždy až zpětně je možné podívat se na to, co v uplynulém čase mělo význam, a co se třeba jen tak tvářilo. Co se bude jevit důležité z toho, co zažíváme dnes? V počtu infikovaných koronavirem jsme to dotáhli do světové špičky. Člověk vybavený středoškolskou matematikou se po dobu druhé vlny mohl prostým pozorováním čísel orientovat lépe, než to z nějakých důvodů činila politická reprezentace. Teď, když čísla nových případů oficiálně klesají, je třeba sledovat, kolik se testuje, a jak vypadá statistika obsazenosti jednotek intenzivní péče a statistika úmrtí. Ta, bohužel, asi ze všech těch čísel mluví nejjasnější řečí.\nAnalýza●Jan Kašpárek\nCovid-19: Vlna zvolna opadává. V bezpečí ale bohužel ani zdaleka nejsme\nKoneckonců se člověk vždycky musí chytit nějakých záchytných bodů a řadit si je ke zkušenostem. Ať jsou to vykradené kostely a fabriky v době porevoluční, ať jsou to odhady možná nakažených a počty určitě zemřelých v současné době. Jsou čísla a fakta, která se objevují jen v určité době, pak nepřestanou existovat, ale už se s nimi nepočítá. K takovému číslu patří více než tři sta miliard korun ročně, které si z naší země vyvážejí u nás podnikající mateřské firmy do zahraničí. O tomto čísle se mluvilo za vlády Bohuslava Sobotky, a pak se o něm mluvit přestalo, přestože je to velmi vysoké číslo v poměru k jednomu bilionu pěti stům miliardám, se kterými náš stát za normálních okolností hospodaří. Co asi zůstane z našeho času a jak se o tom vůbec dá psát? Dost lidí okolo říká, že je už přešla schopnost divit se, a že spolehnutí je už jen na poučku, že dnešní dno je příští strop. Mě údiv nepřešel. Je mi naprosto nepochopitelné, proč se stát, který si na svůj provoz drasticky půjčuje, zbavil jednoho z dosti podstatných zdrojů svých příjmů. Daňovou reformou odhlasovanou mimo půdorys vládnoucí koalice. Deset měsíců před volbami, uprostřed výjimečného stavu. Ve dvě ráno v prapodivném poslaneckém složení, kde se něco komunistů potkalo s nějakými fašisty, sekundovali oligarchisti a ODS si možná pískala, že teď prosadila něco, co chtěla prosadit už před lety. Nezapomněla, proč?Mám obavu z dalšího výprodeje. Pamatuji si, jak v devadesátých letech krachovaly firmy, protože jim někdo nezaplatil, říkalo se tomu „druhotná platební neschopnost“. Myslím si, že naše země trpí něčím, čemu by se dalo říci „druhotná organizační neschopnost“. Ve všem, co má fungovat jako řetěz, chybí pár článků.\nReportáž●Petra Dvořáková\nSamoživitelky v prostituci: Přes týden jsem máma, o víkendu táta, který živí rodinu\nPrůvodním jevem výprodejů v devadesátých letech byly kromě vykradených kostelů a opuštěných fabrik také mladé ženy, které šlapaly chodník, přestože chtěly mašírovat do lepšího života. Mám obavu z degradace lidí, protože si ti, kdo by měli být neposlušní, nechají všechno líbit, a neposlušní jsou ti, kdo prohlubují zmar. Mám obavu z výprodeje výsledků letité práce hluboce pod cenou, z další ztráty zdejšího sebevědomí, z odchodu mnoha schopných mladých lidí někam, kde se vládne logicky a lidé se k sobě chovají líp.Přes devadesátá léta jsme se přenesli chutí k svobodnému životu a neznalostí toho, jak věci v kapitalismu fungují. Teď už máme vědět, že když se o svou věc pečlivě nestaráte, přijdete o ni. Že chyba se rychle udělá a dlouho splácí. Že reklama ti říká „nevaž se, odvaž se“, ale když si přijdeš do banky půjčit peníze, zajímá je, jak stabilní jsi ve svém zaměstnání a jak dlouho ti drží manželství.  V kapitalismu, zvláště v jeho naší variantě na okraji jednoho civilizačního okruhu, musíš sbírat opěrné body, podle kterých se člověk orientuje, i když spolu na první pohled nesouvisejí. Svět se mění a mění se poměrně rychle. I v kapitalismu je ale možné vyžadovat stabilitu právního prostředí, logický sled kroků v politice a základní ohleduplnost, ze které povětšinou plyne přerozdělování a regulace. Zásluhou přerozdělování a regulace ještě kapitalismus žije, jinak by sám sebe sežral.Mám strach z výprodeje. Zírám, v údivu zírám, na druhotnou organizační neschopnost a souhlasím s nějakým volebním plakátem, kde se psalo, že nám vládnou nemehla. Jestli na předpověď vývoje působení koronaviru v naší vlasti plus minus stačila středoškolská matematika, jak by vypadala matematika pohledu do budoucnosti? Stát si na svůj prostý provoz půjčoval už před pandemií. Do naší ekonomiky při tom plynuly i miliardy z Evropské unie, kterých bude napříště spíše ubývat. Nynější zásek míří k zatažení za dluhovou brzdu, ke které jsme povinováni nejen svým členstvím v EU. Dlouho jsme si půjčovali peníze poměrně levně, v další periodě, při větším dluhu, se nám prodloužení půjček zdraží. Je takto matematika správně? Pokud ano, je to celé schválně? Je účelem těchto manévrů dostat nás nakonec z unie a vytvořit ostrov chaosu vedle Německa, jako silné země s proevropským konsensem?Nechce se mi končit na poli spikleneckých teorií. Považuji za poněkud obludné, že mě ke spikleneckým teoriím zahání jen prostá nechuť vzdát se používání zbytků středoškolské matematiky. Pojem „druhotná organizační neschopnost“ je, pokud vím, originální, tímto textem vzniklý, posílám ho do světa. Otázka, co je prvotní, když prvotní má být zájem o soudržnost společnosti, zůstává otevřená. Někdo říká, že zájmy Agrofertu, někdo říká, že ideová zaslepenost ODS, někdo říká, že snaha fašistů rozkmitat společnost. Neumím říct, jen nechci znovu zažít výprodej.         \n\"Někdo říká, že zájmy Agrofertu, někdo říká, že ideová zaslepenost ODS, někdo říká, že snaha fašistů rozkmitat společnost. Neumím říct, jen nechci znovu zažít výprodej. \"A možná je to jen kombinace pyšné nadutosti a zároveň bohapusté hlouposti a neschopnosti našich poslanců a politiků vůbec.Naprosto dokonale to dokumentuje současná situace s BIS. V zákoně č. 154/1996 Sb., §18 (2) je definovaná parlamentní kontrolní komise pro kontrolu BIS takto: \"Kontrolní orgán se skládá nejméně ze 7 členů. Poslanecká sněmovna stanoví počet členů tak, aby byl zastoupen každý poslanecký klub ustavený podle příslušnosti k politické straně nebo politickému hnutí, za něž poslanci kandidovali ve volbách; počet členů je vždy lichý. Členem kontrolního orgánu může být pouze poslanec Poslanecké sněmovny.\"A současné složení této komise? Bělobrádek (KDU-ČSL), Benda (ODS), Polanský (Piráti), Kalous, Králíček, Richter (ANO), Rozvoral (SPD).Nevěřím tomu, že složení komise je nezákonné proto, že by to poslanci tak chtěli. Jsou to placená a vlivná místa, o taková bývá rvačka.Oni prostě neví, že nedodrželi zákon. Zřejmě nějak z dřívějška, když ve Sněmovně nebylo tolik stran, se ví, že kontrolní komise BIS má 7 členů, už se ale zapomnělo, že je to min. 7 členů,  že tam mají mít zastoupení všechny frakce atd. Nikdo z poslanců, a dokonce ani nikdo ze členů poslanecké komise, pro které by to měl být ten základní úkon, si nepřečetl ten zákon. Až zřejmě teď, když do toho prezident Zeman hodil vidle.To je naprostá katastrofa a dokonalá ilustrace stavu naší parlamentní demokracie.Politici se nakrucují před kamerami se svými ideologickými bláboly, jejich zásadní kvalifikací pro své funkce je touha k moci, ale výkony ........ škoda mluvit.Je to bída ve státě českém, jen co je pravda.https://nazory.aktualne.cz/komentare/ceka-nas-obcanska-valka-o-ockovani/r~9444b19837ae11eba7deac1f6b220ee8/Další příklad průseru, do kterého se zcela nezadržitelně řítíme.Že bude doprovázený politickým pornem si můžeme být jistí...",
  "datum": "Domov → Komentář6. prosince 2020 v 11.46"
},
{
  "url": "https://denikreferendum.cz/clanek/32048-sest-let-vyhozenych-na-skladku",
  "name": "Šest let vyhozených na skládku",
  "perex": "Česká odpadová politika připomíná zastaralý magnetofon, jemuž docházejí baterky. Sněmovnou prošel odpadový zákon ve velmi špatné podobě. Politikům chyběla odvaha postavit se zájmům lobbistů.",
  "text": "↗\nTřídění a recyklace jsou mezi vhodnými strategiemi až na třetím místě. U nás ale stále beznadějně vládne zcela nežádoucí skládkování. Foto WmC\nVezměte si třeba bonboniéru… takovou tu typickou bonboniéru, ve které po stržení slídového obalu a odklopení barevné papírové krabice najdete plastové plato, na něm několik čokoládových kuliček, každou individuálně zabalenou do staniolu a vloženou do vlastního papírového košíčku. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nPo pár minutách ignorování vysokého obsahu cukru a počtu kalorií ji proměníte v hromádku odpadu, která, v závislosti na uvědomělosti konzumenta, končí buď v kontejnerech na tříděný odpad nebo v odpadkovém koši. V tom prvním případě čeká papírovou krabici alespoň reinkarnace do kartonu na vejce a plastové výlisky zvýší ve spalovně hořlavost odpadů. V tom druhém případě skončí celá hromádka na skládce. Papírová krabice se tu bude rozpadat několik týdnů, staniol několik desítek let a plastové výlisky i tisíc let.  Novela balíčku zákonů o odpadech, včetně plánovaného zákazu skládkování takzvaného využitelného odpadu, měla od roku 2024 tohle všechno změnit. Jejím avizovaným cílem bylo proměnit dynamiku odpadového hospodářství a urychlit jeho transformaci. Investice se měly přesunout ze skládek do odvětví nových obalových technologií, měl se minimalizovat vznikající odpad, výrobky se měly opětovně využívat, efektivněji recyklovat a konečně i využívat energeticky. Senát, stejně tak jako před ním Sněmovna, však nakonec zákaz skládkování odsunul o dalších šest let. Senátor Petr Orel (Zelení) sice navrhoval, aby se skládkování ukončilo alespoň v kompromisním roce 2026, pro jeho pozměňovací návrh však hlasovala jen naprostá menšina senátorů. Hladce tak prošla sněmovní verze zákona, ve které se s zákazem skládkování počítá až v roce 2030.Skládkování se možná na první pohled jeví jako levné, a tudíž dobré řešení. Není. Skládkování přináší obrovské náklady jak v důsledku plýtvání zdroji, tak v podobě skrytých, obtížně vyčíslitelných externalit, které nese celá společnost. V mnoha odpadech se skrývá využitelná surovina a pokud ji vyhodíme, mrháme prostředky dvojnásobně. Poprvé za skládkování a podruhé za nákup obdobné suroviny odjinud. Skládkování si navíc vybírá vysokou daň na životním prostředí i zdraví lidí, kteří v blízkosti skládek žijí. Při každém dešti se na skládce společně s vodou vsáknou do podzemí i jedy, které se ze skládky uvolňují. Pokud skládka nemá bezchybnou izolaci, toxické látky znečišťují okolní zdroje pitné vody. Přispívají k tomu i miliardy litrů vody použité k hašení požárů, které na skládkách často vznikají. V roce 2018 jich bylo více než 1200. Veškeré náklady na hašení skládek přitom hradí stát (rozuměj: z našich daní), stejně jako i asanaci znečištění podzemních vod. Bez významu není ani skutečnost, že skládky jsou v České republice zdrojem cca 3,8 tisíc tun ekvivalentu CO2, což je o polovinu více než celý chemický průmysl a zároveň emitují metan (především v důsledku skládkování bioodpadu), což je plyn se zhruba dvacetkrát silnějším skleníkovým efektem než CO2. Skládky jsou tak součástí balíku problémů, které způsobují klimatickou krizi.Čím pokročilejší jsou naše technologie, tím rychleji je měníme. Není to udržitelné a nedává to smysl. Jak tedy změnit odpadové hospodářství, aby odpovídalo 21. století? V prvé řadě se musí skutečně stát součástí cirkulární ekonomiky, tedy nejen na papíře, ale hlavně v praxi. Jen tak bude možné začít naplňovat dlouhodobě známou, avšak ve skutečnosti značně ignorovanou hierarchii priorit odpadového hospodářství:Předcházet vzniku odpadu znamená především důkladně regulovat obalový průmysl na celostátní úrovni, přizpůsobovat mezinárodní obchodní dohody a důsledně se věnovat osvětě občanů. Řada výrobků je zabalena do mnoha obalů jen proto, aby vypadala lépe, a odpad vzniká zcela zbytečně. Nejlepší odpad je ten, který vůbec nevznikne.Podporovat všechny stupně procesu, ve kterém se rozbité výrobky dají opravovat nebo přetvářet na něco nového. V době mého dětství se věci opravovaly, ať už šlo o boty, nábytek nebo ledničku. Řada věcí, které dnes končí po pár letech na skládce, vydržela desítky let. I to je důvod, proč nedávno Evropská komise rozhodla, že výrobci praček, myček, ledniček či televizorů budou muset od roku 2021 zajistit dostupnost náhradních dílů deset let po ukončení prodeje výrobku. Tato zdánlivá drobnost bude mít významný, pozitivní dopad na odpadové hospodářství. Zároveň se v Evropské unii připravuje legislativa, která by měla zavádět štítky udávající míru opravitelnosti výrobků. Kouzlo tzv. upcyclingu objevili módní firmy a návrháři, kteří proměňují staré, nepoužitelné věci a dávají jim novou hodnotu, ať už se jedná o oblečení nebo doplněk do domácnosti. Koncept si získává čím dál tím větší pozornost zákazníků.Teprve pokud není možné věc opravit nebo přeměnit, je na řadě recyklace, díky které získáváme suroviny pro výrobu dalších produktů. Největší potenciál má dnes využití recyklátů ve stavebnictví (což, mimochodem, současná novela odpadového zákona zpomaluje navýšením podílu odpadu pro „technické zabezpečení skládek“ z 20 na 25 %). Využití recyklátů ve stavebnictví je přitom rychle se rozvíjející obor budoucnosti, jak ukazuje i příklad z Kalifornie, kde ze stavebních a plastových recyklátů postavili dálnici. Popsaný důležitý trend může předcházet otevírání dalších lomů, které narušují krajinný ráz, ohrožují zdroje pitné vody a zvyšují dopravní zátěž.Každý materiál má však své limity a může projít jen omezeným počtem recyklačních cyklů. Tehdy přichází na řadu energetické využívání odpadu ve specializovaných spalovnách, kde se výsledná energie využívá k výrobě tepla nebo k chlazení.  Na skládkách už by tak měl končit jen tzv. nevyužitelný odpad, zejména popel ze spaloven. To by bylo co do objemu mnohem menší množství než v současnosti, takže dopady skládkování na krajinu by se výrazně snížily.Dle Ministerstva životního prostředí končí v současnosti na skládkách skoro polovina (46 %) komunálního odpadu, který se dá využít jedním z výše popsaných způsobů. Na rychlý rozvoj chytrých a šetrných řešení, které by zamezily vzniku zbytečných odpadů a šetřily naše zdraví i peněženky, teď ale můžeme minimálně deset let zapomenout. Firmy, které se na brzký přechod na cirkulární ekonomiku v Česku připravovaly, přesunou své investice jinam. Do zemí, jejichž přístup k odpadovému hospodářství nepřipomíná zastaralý magnetofon, jemuž docházejí baterky. Novela bohužel Sněmovnou prošla. Poslední nadějí je tak ústavní stížnost, kterou údajně chystá město Čáslav.",
  "datum": "Domov → Komentář7. prosince 2020 v 19.04"
},
{
  "url": "https://denikreferendum.cz/clanek/32040-moldavsko-ma-ve-svem-cele-prvni-zenu-a-evropa-muze-slavit-spolu-s-ni",
  "name": "Moldavsko má ve svém čele první ženu. A Evropa může slavit spolu s ní",
  "perex": "Relativně výrazné vítězství proevropské kandidátky nad obhájcem mandátu, který kandidoval s podporou Kremlu, padá na vrub nezvládnuté epidemii koronaviru a masivní korupci. Je to příležitost, ale i závazek. I pro ČR a EU.",
  "text": "↗\nSvým vystupováním, do nějž patří i projevy v ruštině, si ale Sanduová získala část tradičně proruského obyvatelstva. Tak narušila dřívější rovnováhu mezi proevropským a proruským elektorátem. Foto FB Maia Sandu\nJeště v polovině listopadu se celá Evropa a svět s napětím dívaly na nadcházející prezidentské volby v jedné z nejchudších a nejzkorumpovanějších zemí evropského kontinentu, Moldavsku. Z evropského a českého pohledu se jednalo o značně nepředvídatelné druhé kolo prezidentského souboje mezi Majou Sanduovou a Igorem Dodonem.  \nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nVšichni se přitom obávali opakování scénáře z roku 2016, kdy proti sobě oba kandidáti nastoupili poprvé a Dodon nad proevropskou kandidátkou těsně zvítězil. Jakkoli se v moldavském případě jedná spíše o ceremoniální postavení hlavy státu, uplynulé čtyři roky ukázaly, že funkce prezidenta je v politicky nestabilním Moldavsku, které je jinak polo-parlamentní republikou, skutečně klíčová. Celé volební klání se i tentokrát odehrávalo v geopoliticky dosti napjatém kontextu a bylo ve společnosti představováno binárním pohledem výběru mezi Evropskou unií a Ruskem. A je pravdou, že v uplynulém období se Igor Dodon velmi úzce orientoval na Rusko a zpochybňoval dřívější spolupráci a závazky se sousedy Moldavska i Evropskou unií, včetně podpisu dohody o přidružení, ze které však tato východoevropská země i Evropská unie významným způsobem profitují.Svým vystupováním, do nějž patří i projevy v ruštině, si ale Sanduová získala část tradičně proruského obyvatelstva. Tak narušila dřívější rovnováhu mezi proevropským a proruským elektorátem, který byl v minulých volbách často rovnoměrně rozložen mezi oba tábory. Důvodů k tomu bylo hned několik. Kromě nezvládnuté pandemie koronaviru a izolace Moldavska během Dodonova prezidentského mandátu to byla zejména touha po změně a nové perspektivě, která by Moldavsko vyvedla ze zkorumpovaného systému vládnutí a ekonomického marasmu. Klíčovou roli pro nakonec výrazný rozdíl ve výsledku 57 % ku 42 % bodům sehrála moldavská emigrace, zejména v zemích EU, která se rekordně zmobilizovala, aby kandidátku opozice podpořila.Igoru Dodonovi přitom nepomohlo ani obvyklé nasazování administrativních zdrojů a nátlak na státní zaměstnance, ani přivážení voličů z de facto odloučeného regionu Podněstří, kde Dodon masově — i když v absolutních číslech v malém počtu — zvítězil. Sanduová v době volební kampaně čelila rozsáhlé dezinformační kampani a řadě falešných obvinění proti své osobě, včetně zpochybňování jejích schopností vést stát jakožto žena. Ani to však nedokázalo zvrátit pozitivní poselství a osobní kouzlo bývalé premiérky, ministryně školství se západním vzděláním a kariérou ve Světové bance, která proslula svým bojem proti korupci a tvrdým prosazování modernizačních reforem. Zato si získala obdiv a podporu od Moldavanů, včetně krajanů ze zahraničí, kam odjela pracovat téměř třetina moldavských občanů, jimž ale — jak se ukázalo — rozhodně není budoucnost jejich země lhostejná.Co od první moldavské prezidentky můžeme očekávat?Již před volbami bylo jasné, že nepůjde jen o křeslo hlavy státu, ale také o širší překreslení moldavské politické mapy prostřednictvím vyhlášení předčasných parlamentních voleb, které neoficiálně prosazovaly obě strany, a také o geopolitickou orientaci Moldavska v následujících čtyřech letech. Poměrně formální úřad a omezené pravomoci moldavské prezidentky mohou totiž v rozbouřených vodách moldavské politiky představovat mocenskou kotvu. Politická strana Maji Sanduové ACUM má sice v parlamentu pouze omezenou podporu a patnáct poslanců ze 101, ale úřad prezidentky jim dodává na významu a činí z nich reálnou politickou sílu, jakkoli stále v opozici. Na druhou stranu může nová prezidentka očekávat silný tlak ze strany proruských socialistů a jejich koaličních spojenců z Demokratické strany uprchlého oligarchy Vladimira Plahotňuka a jimi vedené vlády premiéra Iona Chicu. Politicky to tedy nově zvolená prezidentka jistě nebude mít snadné. A lze očekávat všemožné snahy uvedených politických subjektů o podkopání jejího postavení a legitimity.V geopolitické rovině již Maja Sanduová způsobila určitý rozruch, když prohlásila, že by Rusko mělo konečně stáhnout své „mírotvorce“ z nikým neuznaného regionu Podněstří, k čemuž se Ruská federace zavázala již na konci 90. let. Uvedeným prohlášením — které však bylo ruskými médii a proruskými silami v Moldavsku nutně překrouceno a zveličeno — si Sanduová v Rusku těžko najde spojence k řešení už dvacet let zamrzlého konfliktu. Očekávání přitom byla taková, že jakkoli se nová prezidentka bude orientovat na Evropskou unii a sousední země, včetně Rumunska či Ukrajiny, bude se snažit i s Ruskem vycházet. První kroky nově zvolené prezidentky však dávají tušit, že chce vést přímočarou politiku jasných politických gest a vyjádření jak vůči partnerům, tak vůči moldavskému obyvatelstvu. Tím byla Maja Sanduová ostatně vždy proslulá a ve svých vyjádřeních odsuzovala nejen zkorumpovanost moldavské politiky, ale také izolaci Moldavska ve světové politice. Její první setkání s velvyslanci Rumunska, Spojených států a Francie stejně jako telefonáty s lídry zemí Evropské unie její odhodlání dobře dokumentují. V každém případě bude překonání Dodonova dědictví se silnější orientací na Rusko a jeho geopolitické zájmy v regionu stejně jako nové nastavení vzájemných vztahů s tradičním partnerem/rivalem představovat velkou zkoušku. Podobně velkou jako boj s korupcí, kde má prezidentský úřad pouze omezené kompetence a bez spolupráce s vládou půjde úspěchů dosáhnout jen stěží. Před Majou Sanduovou se tedy otevírá velké pole, ale s ohledem na omezené prostředky, které má v tuto chvíli k dispozici, a nejisté budoucí parametry parlamentní politiky, bychom její prezidentství neměli přeceňovat. Je v zájmu Západu včetně České republiky, aby moldavská prezidentka uspěla. Ale musíme se o to také sami přičinit. Vyčlenění speciálních finančních prostředků v rámci makrofinanční podpory ze strany Evropské unie je prvním dobrým krokem.",
  "datum": "Svět → Komentář6. prosince 2020 v 8.41"
},
{
  "url": "https://denikreferendum.cz/clanek/32047-utoku-islamistu-v-nemecku-ubyva-obeti-nacionalistu-je-dnes-vyrazne-vice",
  "name": "Útoků islamistů v Německu ubývá, obětí nacionalistů je dnes výrazně více",
  "perex": "Nájezd opilého zoufalce v Trevíru do lidí otevřel v SRN znovu debatu o proměnách teroristických hrozeb. Od útoku na berlínských vánočních trzích v roce 2016 usmrtili džihádisté v zemi dvě osoby. Stoupenci krajní pravice sedmkrát tolik.",
  "text": "↗\nNájezdy auty do chodců patří v posledních letech mezi nejpoužívanější způsoby teroristických útoku v Evropě. Řada měst proto rozmístila do center zábrany. Foto Lupus in Saxonia, WmC\nÚtoků teroristů odvolávajících se na islám v Německu ubývá. Ukazují to aktualizované statistiky. Za čtyři roky, jež brzy uplynou od velkého útoku tuniského fanatika na berlínských vánočních trzích s dvanácti mrtvými, bylo v Německu spácháno celkem čtrnáct teroristických útoků. Islamisté z nich provedli tři a mají na svědomí dva mrtvé. \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nJako daleko větší hrozba se v posledních letech ukazují útočníci z ultranacionalistických kruhů, respektive s krajně pravicovými názory. Od prosince 2016 spáchali v Německu celkem šest teroristických útoků. O život při tom připravili patnáct lidí. Zbylých pět útoků od prosince 2016 připadá na krajní levici a jeden na kurdské militanty. Tyto všechny ovšem mířily pouze na majetek, infrastrukturu či symbolicky významné stavby a obešly se bez obětí. \nEsej●Muriel Blaive\nPornografie násilí: náš svět v roce 2020 a jak se s ním vyrovnávat\nTéma se vrátilo do německé veřejné debaty opět minulý týden v souvislosti s tragickou událostí v Trevíru — jednapadesátiletý Němec v sociální krizi zde vjel vypůjčeným Land Roverem na pěší zónu. Pět osob usmrtil a čtyřiadvacet dalších zranil. Mezi oběťmi byla i devítitýdenní holčička, dcera imigrantů z Řecka.Policie šetří událost nakonec jako několikanásobnou vraždu, pokus o vraždu a těžké ublížení na zdraví, nikoliv jako teroristický čin.„Podezřelý byl intoxikován, podle dechového testu měl v krvi 1,4 promile alkoholu (…) Motiv je stále v šetření, nemáme ale zatím žádnou indicii, že by byl teroristické, politické či náboženské povahy. Jsou tu naopak náznaky psychiatrické diagnózy,“ uvedl na úterní tiskovce Peter Fritzen, odpovědný šéfvyšetřovatel. Analytikové připomínají, že islámský terorismus přitahuje v celé Evropě stále větší pozornost než ostatní typy útoků. V letošním roce si získaly největší publicitu stětí učitele Samuela Patyho v Conflans-Sainte-Honorine u Paříže z 16. října a střelecký útok ve Vídni z 2. listopadu, oba celkově s pěti mrtvými. Přitom jen v hesenském Hanau 19. února postřílel německý sympatizant krajní pravice dvakrát tolik lidí, než sám spáchal sebevraždu. Další informace:RTL Amok-Fahrt von Trier: Was wir über den mutmaßlichen Täter Bernd W. wissenThe Guardian Germany: suspect in Trier car attack was intoxicated, says officialDeutsche Welle Vehicle driver kills 5, injures several in the German city of TrierAl-Džazíra Germany charges 12 in far-right ‘terror’ plotDeutsche Welle German police raid flats, homes over Vienna attack Deutsche Welle Islamist terrorism: Germany is home to more than 600 agitators\nIslamisté jsou taky krajní pravice, ne?",
  "datum": "Svět → Zpráva7. prosince 2020 v 16.59"
},
{
  "url": "https://denikreferendum.cz/clanek/32038-trumpovske-zaloby-na-volby-po-mesici-jedna-velka-blamaz",
  "name": "Trumpovské žaloby na volby po měsíci: jedna velká blamáž",
  "perex": "Před soudy neobhájili trumpovci takřka žádnou ze svých stížností. Každé však byla věnována mimořádná pozornost, a tak lze dnes již téměř všechny trumpovské výpady proti volbám posoudit i z věcného hlediska.",
  "text": "↗\nUnikátnost letošní situace nespočívá v tom, že Trump zpochybnil regulérnost voleb, ale že je hned označil za prokazatelně zfalšované. Foto Gage Skidmore, flickr.com\nČtyři dny po letošních prezidentských volbách v USA jsme zde vydali přehledovou analýzu trumpovských žalob a stížnosti na jejich regulérnost. Napsána byla opatrně a měla otevřený závěr — v klíčových swing states se totiž výsledky Tumpa a Bidena skutečně podobaly a americký volební systém má objektivně problémy. Trump navíc nezpochybňoval jen regulérnost voleb klasicky, tedy poukazy na různé nesrovnalosti a neférovosti; označoval je rovnou za „nejzmanipulovanější v americké historii“. Odvolával se přitom na „hory důkazů“ a doklady „statisíců ilegálních hlasů“, jež měli evidovat „jeho vyšetřovatelé“.\nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nNyní takřka po měsíci je věc stále ještě v běhu — ovšem spíše už jen formálně. Probíhají odvolání, trumpovci vzývají Nejvyšší soud. Reálné šance na zvrácení voleb justiční cestou jsou však už minimální. Důvodem je tu naprostá důkazní nouze. A propastný rozdíl mezi tím, co trumpovci tvrdí a co pak předkládají u soudů. \nZpráva●Petr Jedlička\nMichigan, Nevada, Pensylvánie. Bidenovo vítězství stvrdily už všechny klíčové státy\nStále padají mimořádně vážná obvinění — o statisícových balících ukradených hlasů, o podvodném sofwaru v hlasovacích terminálech, o vyhánění republikánských pozorovatelů ze sčítáren či o hlasování tisíců mrtvých. Právě u soudů se ale vyjevuje, že daná tvrzení nejsou podložena buď vůbec ničím, respektive pouze nepravdivými materiály šířenými po internetu, anebo jenom podezřením na tu či onu nesrovnalost, ovšem bez důkazu, že nezanedbatelně ovlivnila výsledek.Vzato konkrétně: z pětatřiceti žalob a soudních podání v rozhodujících swing states uznaly proinstanšní soudy jako důvodnou pouze jednu žalobu, a to naprosto titěrnou — v Pensylvánii soud uznal, že tamní státní tajemnice neměla právo prodlužovat lhůtu, do níž může ten, jenž udělal nějakou formální chybu při vyplňování hlasovacího lístku, hlasovat po vyrozumění opravně.Jinak bylo trumpovcům ve swing states do 4. prosince patnáct žalob odmítnuto jako nepodložených. Devět dalších stáhli pak sami. Deset zbývajících podání se do řečeného data sice ještě nerozhodlo, ale ke zvrácení voleb by se již muselo vyjevit to, o čem Trump píše neustále na sociální sítě — nějaký vzorec mohutné protiprávní manipulace s volebními lístky, nějaký důkaz falšování a podvodu, který se týká alespoň desítek tisíc hlasů, a to v několika státech současně. Nic takového identifikováno nebylo. Audit a přepočet v Georgii, kde Biden vyhrál o dvanáct tisíc, odhalil sice šest tisíc chybně nezapočtených hlasů, jejich mírně větší část byla však pro Bidena. Také přepočet ve Wisconsinu přinesl v posledku o pár hlasů více Bidenovi.Celá snaha Trumpa a jeho spojenců prokázat zfalšovanost voleb, a tím zvrátit jejich výsledek u soudů, se tedy dá už dnes celkem bezpečně prohlásit za jednu velkou blamáž. Ne proto, že je neúspěšně zpochybnili a že se domáhali svého u soudů — proto, že od začátku mluvili o kolosálních podvodech, statisících ilegálních hlasů a především o vlastním vítězství, ale ve skutečnosti u soudů poukazovali jen na domnělé nezákonnosti a nesrovnalosti daleko menšího významu, aniž by měli důkaz, že výsledek opravdu ovlivnily.\n↗\nDonald Trump na Twitteru ohlašoval obrovské podvody se statisíci hlasů. Reálně se však prokázalo pouze několik dílčích chyb jednotlivců. Foto Wgrz.com\nPo měsíci ohlašování jednoho podvodu za druhým je reálně na stole: několik skutečně nastalých dílčích případů dvojích standardů a chyb jednotlivců, ale bez dokladu, že způsobily něco, co nebylo obratem odhaleno a napraveno, několik skutečně existujících problémů v praxi fungování voleb v USA, které jsou potenciálně zneužitelné, ovšem bez důkazu, že byl nějaký z nich letos opravdu zneužit,několik svědků hovořících o podezřeních na nezákonnou manipulaci s hlasy, z nichž žádná se ale neprokázala,desítky výpovědí z druhé ruky o nezákonné manipulaci s hlasy, z nichž žádná se ale neprokázala,tuny materiálů kolující po internetu naznačujících ten nebo onen podvod či významnou nesrovnalost, přičemž všechny se zatím ukázaly jako nepravdivé, zavádějící či ukazující chyby, které byly napraveny. Skutečnost, tedy že nebyl nalezen žádný důkaz volebního podvodu, potvrdil konečně 2. prosince i William Barr — Trumpův vždy jinak zcela loajální ministr spravedlnosti, který po volbách nařídil federální vyšetřování.Politicky se ovšem mají věci jinak. Části populace se narativ o ukradených volbách skutečně zažral pod kůži. V každé diskuzi na internetu se hned objeví skupina, která tvrdí, že volby byly zfalšované. Ukazuje se, že mnoha Američanům stačí jako důkaz podvodu i pouhý poukaz na nesrovnalost či svědectví o podezření, když jsou patřičně podány. \nKomentář●Oto Novotný\nBylo nebylo. Jak Biden „ukradl“ Trumpovi vítězství\nOněch několik prokázaných potenciálně zneužitelných omylů či případů problematické praxe se za každodenní masáže a v doprovodu nejrůznějších bludů z internetu, rozšiřovaných dále z nejvyšších míst Trumpem a jeho okolím, mění v doklady kolosální konspirace. Podle šetření Monmouth University z půle listopadu je až 77 procent Trumpových voličů — tedy přibližně 54 milionů lidí — přesvědčeno, že Biden vyhrál jen díky „podvodům“. A podle průzkumu Reuters/Ipsos ze stejné doby je 52 procent republikánů přesvědčeno, že právoplatným vítězem proběhlých voleb je Trump. Biden přitom vyhrál o sedm milionů hlasů a těsně získal celkem šest swing states. Kdo tedy věří ve zmanipulovanost voleb, věří pravděpodobně i ve skutečně obří spiknutí.Bylo by chybou téma letošních trumpovských žalob na volby uzavřít pouhým konstatováním skutečnosti — už třeba jen proto, že jde o lákavou inspiraci: kdejaký politik si může nyní počínat u voleb stejně. A také kvůli naší vlastní české debatě — těžko říct, zda se objevila v západním světě za poslední dekádu větší, a zároveň tak moc prázdná bublina. Zde tedy souhrn jednotlivých skutečných stížností u soudů i daleko většího počtu obvinění, „důkazů“ a argumentů z veřejné debaty, s nimiž nestálo  trumpovcům nakonec za to před soudy byť jen předstoupit — třebaže s nimi dokázali miliony Američanů obalamutit. \n↗\nTrumpovu snahu zvrátit volby u soudů měli realizovat jeho oblíbení kampaníci-právníci: Rudy Giuliani, Jenny Ellisová (vpravo) a Sidney Powellová. Repro z televizního vysílání\n„Podvody“ v korespondenční volbě Celkově vzato jsou trumpovské stížnosti a obvinění v zásadě dvojího druhu: jednak na jednotlivé konkrétní typy podezřelých jevů a konkrétní případy a jednak na celý korespondenční způsob hlasování — letos kvůli koronaviru mimořádně využívaného. Působí přitom souběžně, a tak jedna dvě procedurální nesrovnalosti dokáží očernit celé hlasování. Donald Trump sám si ostatně připravoval pro své povolební tažení dlouho půdu. Již řadu měsíců před volbami vyhlašoval, že letošní hlasování bude už kvůli samotné korespondenční volbě nejen plné problematických aspektů, ale právě i podvodů. Už 26. května například prorokoval, že bude docházet k „vykrádání poštovních schránek“, „tištění falešných lístků“ či „padělání podpisů“. „Šance, že tyto volby proběhnou bez podvodů, je NULOVÁ,“ napsal tehdy na Twitteru v dalších měsících tezi soustavně opakoval.Jako odpověď na žádost o podklady pro svá tvrzení okazoval často na různé zprávy o nalezených předtištěných hlasech a další materiály šířící se po internetu — například na fotku údajných krabic s hlasy, jež pro něj měly přijít předčasně od vojáků, ale probidenovští pošťáci je vyhodily. Záhy se ukázalo, že jde ve skutečnosti o snímek z roku 2018, kdy dal jeden arizonský pošťák výpověď a roznášku, jíž měl na ten den připravenou, vyhodil na silnici. Dodnes se kauza řeší u soudů, s volbami ale nemá nic společného.Podobně to dopadlo i později s další virálně rozšířenou fotkou s obálkami s údajnými hlasy pro Trumpa rozházenými v hlíně. Bližší zkoumání ukázalo, že jde o dosud neotevřené obálky obsahující prázdné hlasovací lístky. Zřejmě je vybrali lidem ze schránek nějací výrostci.\n↗\nFotografii údajných hlasů pro Trumpa vyhozených na silnici sdílely desetitisíce lidí. Ve skutečnosti je dva roky stará a jsou na ní obyčejné dopisy. Foto 12 News\nPro ty, kdo sledovali letošní volební kampaň soustavně, nebylo tedy Trumpovo zpochybnění výsledku hned po dni přímé volby žádným překvapením — prezident odmítal v podstatě celou kampaň slíbit, že výsledek voleb uzná; odmítl to i na přímé vyzvání v předvolební debatě. Jasné nebylo pouze to, přes který konkrétní aspekt voleb Trump útok na regulérnost nakonec povede. Zde přitom dokázal prezident překvapit — zpochybnil totiž takřka vše, co se na letošní volbě napadnout dalo, a to včetně těch nejzákladnějších věcí. Například skutečnosti, že korespondenčně odevzdané hlasy se někde přičítají až po volební noci: „Hluboko do noci jsem ve všech těchto státech (míněny klíčové swing states) vedl s ohromným náskokem. A teď najednou tento náskok s přibývajícími dny zázračně mizí (…) Pokud se sečtou jen legální hlasy, jsem jasný vítěz. Zastavte sčítání!,“ napsal Trump na Twitter už v prvních dnech po volbách.\nKomentář●Petr Jedlička\nLetošní debaty především ukázaly, proč by Trump ani Biden prezidenty být neměli\nPrezident a jeho lidé začali v těchto souvislostech používat hned 3. listopadu používat termín „illegal votes“, tedy hlasy odevzdané v rozporu se zákonem. Trump využil toho, že některé státy přijímaly korespondenční hlasy ještě i několik dní po dni přímé volby, pokud byly odeslány před volbami. Snažil se přitom vyvolat dojem, že rozhodující hlasy připočítávané po volební noci jsou padělky či jinak falešné, nebo že byly odevzdány nějak pokoutně dodatečně, aby se zvrátilo jeho vítezství. Představa o tom, co se ve sčítárnách po volební noci děje, se tak mnohým rozmlžila. Proto to zdánlivě nepochopitelné skandování „Stop the count (ukončete sčítání hlasů)!“ Trumpových stoupenců.Bez soustavné masáže z prezidentova Twitteru a od jeho lidí by přitom stačila minuta dvě, aby člověk pochopil, v čem „záhada“ hlasů postupně připočítávaných Bidenovi spočívá — v některých státech se jednoduše začínaly sčítat korespondenční hlasy dle tamních pravidel až po hlasech z přímé volby. A demokraté svoje voliče ke korespondenční volbě povzbuzovali (zejména kvůli koronavirovému riziku), zatímco trumpovci odrazovali („bude to podvod“). Trump tak logicky po součtu pouze z přímé volby vedl. Teprve později, po připočtení korespondenční části, se začala situace obracet.Korespondenčně odevzdané hlasy jsou také v USA obecně důkladněji kontrolovány.  A v některých státech byly dány předem hodiny, kdy mají sčítači přerušit práci kvůli odpočinku. Několik států mělo navíc již zmíněné posunuté lhůty, do kterých budou uznány poštovní hlasy, pokud budou odeslány nejpozději 3. listopadu. Tím vším se celý proces vyhodnocování výsledků letos natáhl. \n↗\nBěhem sčítání korespondenčních hlasů v prvních dnech po volbách se snažil Trump vytvořit dojem, že někdo umožňuje lidem stále hlasovat. Repro DR\nDe jure se Trump, respektive jeho kampaň a stoupenci, pokusil hned v několika státech prosadit zneplatnění hlasů jak došlých po 3. listopadu, tak doručených poštou celkově. Velice záhy se ovšem ukázalo, že obecná kritika celé korespondenční volby je z právního hlediska neudržitelná. Korespondenční volba má svoje jasná dopředu daná pravidla a ta byla dodržena. Trumpovi právníci se proto v žalobách zaměřili daleko více na jiné, dílčí aspekty. Nálepkování všech hlasů sečtených po 3. listopadu, případně vůbec všech hlasů doručených poštou, jako ilegálních se používá stále, ovšem už jen jako politické zvolání. Skokové nárůsty hlasůJak už rozebráno částečně v povolební analýze, velký díl obvinění a „důkazů“ pro ně vyprodukovala logika sociálních sítí — někdo zpravidla poukázal na určitou nesrovnalost a jeho post se bleskurychle rozšířil, často šlo přitom o špatnou interpretaci dat či omyl, jenž byl hned vysvětlen, ale šíření už zastavit nešlo. Typickým případem zde budiž tweet politického konzultanta pracujícího pro republikány Matta Mackowiaka z 4. listopadu, který rozeslal do světa po sobě jdoucí snímky s výsledky z michiganském okrsku Shiawassee. Z časové řady je zřejmé, že Budenovi přibylo při sčítání v jednom okamžiku 138 tisíc hlasů. V realitě se jednalo o překlep vzniklý při zadávání dat do systému. Odpovědnou osobou byl krátce poté zachycen a opraven. Zprávu si ale mezitím přečetly tisíce jiných lidí a začaly ji šířit dále. Mackowiak svůj tweet nakonec smazal a omluvil se za ukvapenost. Sdělení ovšem už žilo vlastním životem.Podobně se v prvních dnech po volbách činily americké obdoby Parlamentních listů. Beitbart News kupříkladu rozšířil zprávu, že v georgiském okrsku Fulton byly Bidenovi připsány navíc neprávem tři tisíce hlasů, což sčítači později svedli prý na „chybu“. Ve skutečnosti se ovšem tato chyba týkala 342 hlasů a ve špatně zaevidovaném balíku byly jak hlasy pro Bidenta, tak pro Trumpa. \nAnalýza●Petr Jedlička\nVolby v USA před soudy: co, kde a proč Trump napadá\nPřed soudy se s obviněním z „podezřele skokových nárůstů“ dostala kauza z Detroitu. Sám šéf Trumpova právního týmu a bývalý newyorský starosta Rudy Giuliani na tiskovce rozhlásil, že ve sčítárnách v největším michiganském městě se ráno po volbách objevilo „záhadně“ 100 tisíc nových hlasů. Jeden pracovník volebního dohledu měl přitom dle Giulianiho zaznamenat dvě dodávky určené pro rozvoz jídla, které do sčítárny dorazily krátce před tím, ale žádné jídlo prý nepřivezly.Soud 13. listopadu podání odmítl s tím, že nic neprokazuje, že by se uvedená událost stala. Trumpovci zde podložili svou kauzu právě jen uvedenou domněnkou.Čachry ve sčítárnách na videuPodobně virálně jako zprávy o skokových nárůstech hlasů se šířily také videonahrávky, jež mají zachycovat podvody bezprostředně. Takřka vždy se mělo jednat o nezákonnou manipulaci z hlasy, respektive jejich falšování. U všech doposud hojně rozšířených videí bylo přitom prokázáno, že ve skutečnosti zachycují něco jiného.První z příslušných hitů internetu pochází z Delaware, kde bezpečnostní kamera zachytila pracovnici volební komise, jak vyplňuje nový volební lístek místo starého. Při prošetřování se ukázalo, že původní lístek byl poškozený a sčítací stroj jej nedokázal přečíst. Pracovnice jej proto přepsala, ovšem věrně.  Další původně virální video s „podvody“ mělo zachycovat tajné odvážení hlasů pro Donalda Trumpa v noci z detroitské sčítárny. Na sociálních sítích jej sdílel mimojiné i Trumpův syn Eric. Na nahrávce je ve skutečnosti zachycen fotograf, který si nakládá do dodávky svoje vybavení.\n↗\nTrumpovi stoupenci rozšiřovali jako autentická dokonce i videa zachycující podvody u předchozích voleb v Rusku. Foto FirstDraftNews.org\nNa třetím hojně sdíleném videu měl být zachycen komisař, jak vyhazuje „nevhodný“ volební lístek do koše. Dotyčný ale ve skutečnosti vyhodil jen soupis instrukcí, jak při sčítání postupovat. A podobně. K soudu se žádné z videí nedostalo. Někteří Trumpovi stoupenci je ale dosud šíří jako autentické důkazy podovodů.Hlasy od neexistujících a zemřelýchI seznamů s tisíci až desetitisíci neexistujících či dávno zemřelých lidí, kteří měli v těchto volbách hlasovat, se objevilo hned několik. A také všechny se ukázaly jako zavádějící či falešné.  První zveřejněný seznam byl s Pensylvánie. Krátce po volbách na něj upozornil opět Breitbart s tím, že v Pensylvánii hlasovalo až jednadvacet tisíc mrtvých. Zprávu nasdílel Rudy Giuliani i několik dalších známých republikánských politiků. Příslušný seznam skutečně existuje a zabýval se jím i soud. Stalo se tak však již v polovině října 2020, tedy už několik týdnů před volbami. K soudu jej tehdy předložili prorepublikánští aktivisté s požadavkem, aby soud nechal příslušná jména z registru voličů vyškrtat. Soudce přitom konstatoval, že předkládající strana nepředložila pro dané opatření dostatek důkazů. Pensylvánský seznam poté už nikdo neprověřoval. Sama iniciativa podání nakonec stáhla. Nezjišťovalo se, zda z něj někdo ve volbách nakonec hlasoval a zda jde o skutečně mrtvou duši — ani trumpovci příslušný požadavek nevznesli. Pouze šířili dál konspirační teorii.\nAnalýza●Petr Jedlička\nVolby v USA: co zatím víme\nPodobně dopadl i tzv. první michiganský seznam obsahující 2503 údajně mrtvých lidí, jež měli být zaregistrováni k volbám v Detroitu. I tento se objevil před soudy, ovšem už v roce 2019, přičemž v červnu 2020 bylo podání staženo. Na seznamu je i člověk narozený v roce 1823, nikdo však nezjišťoval, zda byli on a další k letošním volbám skutečně zaregistrováni a zda někdo z nich volil. Trumpovci opět nic nežalovali, jenom šířili narativ.Naopak zhusta prověřován byl tzv. druhý michiganský seznam, který měl obsahovat deset tisíc mrtvých voličů. Na Twitteru byl rozšířen z protrampovského aktivistického účtu Essential Fleccas. Britská BBC z něj vybrala náhodně třiatřicet jmen a mrtví z nich nebyl ani jeden. K tématu vznikla zajímavá reportáž poukazující na různé chyby, jež často přehlížejí autoři a šiřitelé podobných seznamů.K jedné takové přitáhl pozornost prorepublikánský sekerník a hvězda stanice Fox Tucker Carlson, jenž ve své show krátce po volbách rozmázl případ prokazatelně mrtvého člověka Jamese E. Blalocka, který volil Bidena v Georgii. Později se ukázalo, že ve skutečnosti volila žena dotyčného, která používá jako příjmení celé jméno zesnulého manžela — paní James E. Blalocková. V dalším díle pořadu se Carlson musel omluvit.\n↗\nTrumpovský narativ šířily zpočátku i hvězdy stanice Fox, postupně ale obrátily. Foto NA, WmC\nRepublikánský politik Russ Ramsland zase osdílel podivnou statistiku volební účasti v jednotlivých okrscích v Michiganu — v několika z nich totiž přesahoval počet hlasujících počet voličů. Také zde se později odhalila chyba dotyčného — příslušné okrsky nebyly v Michiganu, ale v Minnesotě; autor postu si prostě popletl kód státu.Syn prezidenta Trumpa Eric dále rozšířil „důkaz o podvodu“ z Wisconsinu, kde mělo být k volbám zaregistrováno 3 129 000 voličů, ale hlasovalo jich 3 170 206. Zde se ukázalo, že senzační odhalení stojí na starých registračních údajích.  \nReportáž●Jindřich Janíček\nMáme Pensylvánii! Count all legal votes!\nJak upozorňuje šéfanalytik kanálu TLDR US Jack Kelly, jména mrtvých či odstěhovavších lidí občas ve volebních seznamech nedopatřením zůstanou, velice málokdy se však v USA stává, že jejich jménem hlasuje někdo jiný. Konzervativní Heritage Foundation eviduje od roku 1982 pouze devatenáct příslušných podvodů celkem. Většinou se jich navíc dopouštějí lidé, kteří hlasují jakoby za zesnulého rodiče.  Příkladně z kauzy „desetitisíců mrtvých a neprávem hlasujících“ v Nevadě, která se tento rok jevila jako jedna z největších letošních voleb, zůstal nakonec jen jeden nejspíše podvodně odevzdaný hlas za zemřelého. Zbytek se ukázaly být omyly, hlasy studentů z jiných států, hlasy vojáků v zámoří či a hlasy lidí, kteří se odstěhovali v měsíci před volbami. Přeprogramované volební terminály Se zřejmě nejvážnějším a v posledku nejbizarnějším obviněním vstoupila do Trumpovy právní bitvy advokátka a konzervativní aktivistka Sidney Powellová — uvedla, že hlasovací terminály dodané kanadskou společností Dominion Voting Systems, jež využívá sedmadvacet států USA, používaly software vytvořený svého času na zakázku pro venezuelský režim k manipulaci voleb. Příslušné programy ukradly podle Powellové „statisíce hlasů“ odevzdaných Trumpovi a převedly je Bidenovi.\n↗\nSidney Powellová na své první trumpovské tiskovce. Repro z televizního vysílání \nNa americké pravici vyvolalo toto tvrzení skutečnou senzaci a řada médií jej začala prověřovat. Na síle mu dodal prokázaný případ z Michiganu, kde chyba jednoho technického pracovníka skutečně způsobila, že hlasy odevzdané na jednom místě pro Trumpa stroj evidoval jako bidenovské — vše bylo ale znovu rychle odhaleno a opraveno. Okrajová stanice One America News Network, chovající se v poslední době jako Trumpův osobní propagační kanál, rozšířila navíc blud, že pozorovatelská skupina Edison Research odhalila chyby u přiřazování „milionů hlasů“ právě terminály. Sama Edison Research něco takového popřela, zpráva byla ale již na světě.A začaly se nabalovat další: hlavní Trumpův advokát Rudy Giuliani prohlásil, že firma Dominion Voting Systems má blízko k demokratům, protože pro ni pracoval šéf štábu Nency Pelosiové Nadeam Elshami. Firma též darovala v roce 2014 nějaké peníze Nadaci Clintonových. Sám Donlad Trump pak na Twitter napsal, že „Dominion Voting Systems patří radikální levici“.Trvalo řadu dní, než se podařilo pletenec obvinění a podezření zpřehlednit. Dominion Voting Systems si skutečně svého času najala Elshamiho — ale i řadu republikánů. Posílala také peníze Clintonovým, avšak souběžně i například kampani Mitche McConnella, vůdce současné republikánské většiny v Senátu. \nGlosa●Petr Jedlička\nDilema letošních amerických voleb v jedné minutě\nŽádná manipulace hlasy prostřednictvím zvláštních programů v terminálech se neprokázala. A vnější zásah do voleb vyloučily odpovědné orgány zcela. Oficiální stanovisko z Department of Homeland Security doslova říká: „Nemáme žádný důkaz, že by byly nějaké hlasy smazány či se nezaevidovaly, že by je systém přiřadil jinému kandidátovi, nebo že by byl nějakým způsobem napaden.“U soudů byly nakonec všechny žaloby týkající se volebních terminálů zamítnuty nebo staženy. A Trumpova kampaň vydala stanovisko, že advokátka Powellová prezidenta nereprezentuje.Již zmiňovaný ultrakonzervativce a hvězda Fox News Tucker Carlson se ještě snažil dát příslušné kritice prostor ve své velmi sledované show. V posledku se ale od Powellové distancoval i on. V tematickém pásmu doslova uvedl:„Sidney Powellová vystupovala celý minulý týden v médiích s následující tezí: ‚Tyto volby ukradla mezinárodní koalice levičáků pomocí přeprogramovaného softwaru, který přičítal hlasy pro Trumpa Jou Bidenovi‘ (…) To by byl zřejmě největší zločin americké historie. Miliony hlasů ukradeny za jediný den. Zničena demokracie. Konec našeho staletého systému správy vlastních věcí (…) Pozvali jsme tedy Powellovou do tohoto pořadu. Byli jsme ji ochotni dát celou hodinu. Klidně i celý týden (…) Navzdory četným upomínkám však nepředložila jediný důkaz. A když jsme na ni tlačili, nahněvala se a napsala, ať už jí nevoláme. Ověřovali jsme tedy věc u ostatních lidí z Trumpovy kampaně. A zjistili jsme, že žádný podklad neposkytla ani jim.“  \n↗\nJeden z používaných typů volebních terminálů. Foto 34esmond, WmC\nNepomohly ani odměnyNěkolik republikánských iniciativ nabídlo za důkazy podvodů při volbách finanční odměnu. Zástupce guvernéra Texasu Dan Patrick slíbil vyplatit dokonce jeden milion dolarů. Avšak krom právníků, konspiračních webů a trumpovských aktivistů — a samozřejmě Trumpa samotného, který „na boji proti zfalšovaným volbám“ vybral od stoupenců do 5. prosince přes 200 milionů dolarů —, inkasoval výrazněji zatím jen „whistleblower“ Richard Hopkins. pošťák z Michiganu.Podle Hopkinsova svědectví pro projekt Veritas — pravicově-aktivistický kvaziinvestigatiní web — nechávali nadřízení v okrsku Erie antedatovat korespondenční hlasy doručené po volbách. Tato výpověď spustila vyšetřování, v rámci něhož se Hopkins přiznal, že si vše vymyslel. Později opět pro Veritas ovšem uvedl, že šlo o unáhlené přiznání pod tlakem. Trumpovi stoupenci poslali Hopkinsovi během prvního týdne 136 tisíc dolarů přes stránku GoFundMe, což je způsob, který využívá Veritas tradičně k placení „whistleblowerům“, u nichž je velké riziko, že šíří desinformace. Hopkins na každý pád zmizel ze scény a Veritas marně nabízí už několik týdnů pětadvacet tisíc dolarů za další podobné svědectví.V amerických televizích lze jinak dodnes zachytit nejrůznější svědky popisující rovněž „manipulace“ a „podvody“. To, co popisují, jsou ale buď pouhá podezření na podvody, anebo zážitky, které působí na první poslech nevěrohodně. Příkladnou ukázkou budiž dáma na tomto videu, jejíž vystoupení před michiganskými poslanci se stalo hitem posledního týdne.Je symptomatické po letošní atmosférmu v USA, že i ty nejméně věrohodné výpovědi se důsledně prověřují. Zájem trumpových voličů o dané téma je ohromný. Není tak „svědek podvodu“, jehož líčení by nezlákalo alespoň několik alternativních investigativců.Stížnosti na sčítání a spory o pozorovatele Většina vážně podaných žalob a stížností mířila buď na sporné nakládání s hlasy, nebo na dvojí standardy. Soudy příslušné žaloby buď zamítaly hned zkraje, protože se obvykle nenašel více než jeden člověk, který by argumenty stěžovatele potvrdil, anebo posuzovaly s konstatováním, že žalující strana neprokázala vliv příslušného jevu na výsledek. Právě s těmito verdikty skončily v koši příkladně: stížnost z Georgie, kde mělo v jednom okrsku dojít ke smíchání platných hlasů s třiapadesáti došlými po přípustné lhůtě — soud zde konstatoval, že obvinění není dostatečně podložené,     žaloba z Arizony, kde měly propadnout některé lístky vyplněné pery Sharpie, jež byly k dispozici ve volebních místnostech a jejichž inkoust se na lístku rozpíjel a bledl, takže ho pal měly mít problém oskenovat sčítací stroje — zde se ukázalo, že obvinění není pravdivé, žaloba z Nevady, kde měly být až tři tisíce lidí zkráceny na hlasovacím právu kvůli používané technologii ověřování podpisů; stroje totiž měly vyhodnotit, že dotyčný už hlasoval korespondenčně, a tak nemůže volit přímo — soud zde naznal, že nejsou důkazy o příslušném rozsahu problému, pouze svědectví několika jednotlivců,velká stížnost z Pensylvánie, kde měly lidé vyplnivší špatně lístek dostávat v demokratických okrscích možnost hlasovat opravně, zatímco v republikánských nikoliv — soud zde žalobu odmítl, jelikož žalující strana požadovala zneplatnění celkem sedmi milionů hlasů, což soudce označil za neopodstatněné.Poslední skupinu vznesených žalob a stížností tvoří pak spory o pozorovatele ve volebních místnostech a zejména ve sčítárnách. Jde o zvláštní kategorii, protože žalující strana zde má částečnou pravdu — někde a některým zájemcům z trumpovských řad nebylo skutečně umožněno monitoring provádět. Jednotlivé případy je ovšem třeba vidět v kontextu.Hezky problém popisuje reportáž Al-Džazíry z Michiganu: trumpovští pozorovatelé dorazili mnohde k volbám upřímně přesvědčeni, že se bude dít podvod, a podle toho se chovali — na sčítací komisaře doráželi stále otázkami, proč udělal s lístkem to nebo ono, vynucovali si, aby jim sdělil svou politickou orientaci, často obklopovali jeho stůl, hádali se s ním, hlučeli a podobně komplikovali proces. \n↗\nTrumpovi stoupenci před volebními místnostmi. Foto WHY\nŘada trumpovských pozorovatelů nebyla též ochotna připustit, že je například normální vyplňovat místo lístku, který nepřečte sčítací stroj, nový. Někteří si odmítali nasadit řádně roušky a respektovat dohodnutý odstup, jiní měli naopak celoobličejové masky na způsob fantoma z opery, takže jim nebylo vidět do tváře, další si chtěli hlasovací lístky fotit a podobně. Proto se na několika místech stalo, že byli někteří pozorovatelé ze sčítáren vyvedeni. Na dvou místech byla též zakryta okna sčítací místnosti, protože trumpovci se snažili provádět popsaný agresivní monitoring přes ně tak, že se okna otřásala, a sčítací komisaři si stěžovali, že je permanentně natáčí. S výjimkou jednoho případu ve Filadelfii, který se ukázal jako nedorozumění, se však nestalo, že by ve sčítací místnosti nemohl zůstat žádný republikán. Právě tyto situace se řešily mohutně u soudů a všude skončila pře buď prohrou stěžující si strany nebo dohodou (obě strany například souhlasily, že se přípustná vzdálenost pozorovatele od komisaře zkrátí z dvaceti na šest stop). Stále opakované trumpovské tvrzení, že statisíce hlasů byly sečteny zcela bez dohledu, je lživé. Všechny spory se vedly o přípustný počet pozorovatelů v jednotlivých okrscích a o to, co mohou a nemohou v místnostech dělat.Na několika místech nastala specifická situace jako v detroitském Wayne County, kde se ukázalo, že předem dohodnutý počet pozorovatelů nestačí pokrývat všechny části procesu — trumpovci si zde konkrétně stěžovali, že neměli svého zástupce u situací, kdy sčítací stoj hlasovací lístek nenačetl, a ten musel být ručně přepsán. Odpovědný soud nicméně opět naznal, že nebyly předloženy důkazy, že by popsaná situace nastávala tak často, aby to významněji ovlivnilo výsledek.Spory o pozorovatele jsou v USA i měsíc po volbách stále živé, spíše než u soudů se však teď řeší před komisemi státních parlamentů. Z daného aspektu regulérnosti volebního procesu se tak čím dál víc stává otázka boje o narativ  — ostatně jako z celého Trumpova aktuálního snažení.Další informace:BBC News US election 2020: Fact-checking Trump team's main fraud claimsSky News US election 2020: Donald Trump's voter fraud claims debunkedAP FACT CHECK: Trump legal team's batch of false vote claimsCBS News Fact-checking Trump's claims on poll watchersNPR FACT CHECK: Trump Spreads Unfounded Claims About Voting By MailFactCheck.org Trump Tweets Flagged by Twitter for MisinformationFinancial Times Trump doubts Supreme Court will hear voter fraud claimTLDR US Rigged Dominion Voting Machines? Did Dodgy Voting Machines Actually Swing the Election?TLDR US Trump's Fraud Lawsuits: Is He Still Taking His 'Election Fraud' Claims Seriously?Wikipedia Post-election lawsuits related to the 2020 United States presidential electionVOA Trump Renews 'Rigged Election' Claim Against All EvidenceFox News Trump says if he's right about election fraud, 'Biden can't be president'\nPráce Petra Jedličky na tomto textu je na jedné straně úctyhodná, na straně druhé málo platná. Čtenáře DR ani další lidi, uznávající \"padni, komu padni\", o zjevné skutečnosti přesvědčovat netřeba. Totéž však platí, žel, i o osobách, které věří jen tomu, čemu věřit chtějí.Nemyslím si, že je dnes přínosné zabývat se příliš virálními videi. Fáma v nich našla nový výraz a v sociálních sítích pak skvělý dopravní prostředek. Stačí si přečíst starou knihu N. Kapferera, aby člověk pochopil, že fámu nelze argumenty vyvrátit. Někdy stačí i jen něco už pamatovat: třeba \"epidemii\" UFO. Před 50 lety nebylo ještě jasné, s jakým, psychologickým, fenoménem máme tu čest. Ale dnes? Navíc jde-li o politické zájmy par excellence! Chování D. Trumpa je proto strašnou kaňkou za jeho úřadováním, ať je ohodnotíme hůře, nebo lépe.      Díky pane Horáku, i za reakci. Věnoval jsem se tomu tak podrobně proto, že vnímám postup, jenž zvolil Trump, jako potenciálně nesmírně nebezpečný. Takto daleko nezašla zatím ani naše evropská krajní pravice…\"Části populace se narativ o ukradených volbách skutečně zažral pod kůži. V každé diskuzi na internetu se hned objeví skupina, která tvrdí, že volby byly zfalšované. Ukazuje se, že mnoha Američanům stačí jako důkaz podvodu i pouhý poukaz na nesrovnalost či svědectví o podezření, když jsou patřičně podány.\"Kdyby šlo jen o Američany....Bohužel to samé platí i pro mnohé Čechy. Je smutné, že to například postihlo i Dušana Neumanna, kdysi pokládaného za seriózního komentátora. https://sumavak.blokuje.cz/usa-mesic-po-volbach/comment-page-1#commentsVe značně vulgární podobě se s přesvědčením o ukradeném vítězství můžeme setkat v mnoha internetových diskusích. Třeba pod tímto článkem:https://neviditelnypes.lidovky.cz/zahranici/usa-opravnene-pochyby.A201206_222519_p_zahranici_wag Je to tak.Mimochodem všechna podezření na podvody, které uvádí Dušan Neumann na svém blogu, byla již vyvrácena s výjimkou svědectví truckera Jesseho Morgana, který tvrdí, že vezl do Pensylvánie předvyplněné volební lístky z New Yorku… k tomuto případu zjistili novináři zatím jen tolik, že Morgan seděl ve vězení za menší krádeže a podvody a později že se realizoval jako lovec duchů. Jeho amatérské záznamy z duchy byly mimochodem z YouTube smazány.Jinak: 1) aféra s nočním sčítáním a prasklou trubkou v Georgii – trubka praskla v jiný den, než z jakého je kamerový záznam. Kufry s lístky na něm nejsou kufry a normální oficiální boxy s hlasy. Na kameře je zachycen normální provoz sčítárny nad ránem a jedním ze zachycených lidí je pozorovatel zastupující vládu Georgie (dnes republikánskou).https://www.youtube.com/watch?v=Vq1QvLdznyo2) poštovní brigádník a antedatování hlasů – výsledky z místa, kde mělo k antedatování dojít, byly ohlášeny dříve, než mělo podle tohoto brigáníka antedatování proběhnouthttps://www.politifact.com/factchecks/2020/dec/04/facebook-posts/alleged-backdated-ballots-wouldnt-have-been-counte/3) 142 000 hlasů pro Bidena a zároveň jen 1800 hlasů pro Trumpa ve 3:42 ve Wisconsinu: zde šlo o jednorázové nahlášení součtu absentee ballots z celého Milwaukee: Biden dostal 149 520 hlasů, Trump 31 803. Kde vzal pan Neumann těch 1800 nevímhttps://eu.usatoday.com/story/news/factcheck/2020/11/04/fact-check-no-fraud-wisconsin-overnight-vote-spike/6167188002/S tvrzeními z článku Patricka Bashama na Neviditelném psu se pak myslím vypořádává už můj původní text, to jsou staré mýty",
  "datum": "Svět → Analýza6. prosince 2020 v 8.11"
},
{
  "url": "https://denikreferendum.cz/clanek/32039-jsem-lekarka-s-odbojem-proti-rouskam-a-jinym-omezenim-nesouhlasim-ale-chapu-ho",
  "name": "Jsem lékařka. S odbojem proti rouškám a jiným omezením nesouhlasím, ale chápu ho",
  "perex": "Základní problém společenské debaty o nutných omezeních v zápase s pandemií spočívá v tom, že mnozí z jejich odpůrců ve skutečnosti bojují proti úplně jiným křivdám, jež z velké části pociťují oprávněně.",
  "text": "↗\nNemůžeme si pomoci, jakkoli racionálně si nutnost zachovávání odstupu zdůvodníme, někde hluboko — skoro víc v těle než v hlavě — jako by se občas ozval tenký hlásek „Ty vole, ty jsi provedla něco strašlivýho, ne, že už se s nikým nesmíš vídat? Co to bylo, he? Foto Rachel Ponderová, APG News \nKdyby Jirka nebyl kamarád, tak se do diskuze pod jeho fotkami z demonstrace proti rouškám nezapojuju. Takhle jsem to riskla, věděla jsem, že se oba budeme snažit poslouchat. Že nedovolí, aby se na mě sesypala hromada nadávek. Přineslo mi to možnost pochopit pár věcí včetně toho, co my, zdravotníci, často nevidíme.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nHlavní potíž debat s odpůrci roušek a dalších opatření, jež mají ztlumit šíření koronaviru, vidím v tom, že řeší něco jiného, než co jejich účastníky skutečně trápí. U některých je to obava, že se kvůli covidu neřeší podstatné věci. Je to podobně beznadějný boj, jako když se dítě snaží dávat lásku svému nemilujícímu rodiči v marné naději, že ten se jednou nasytí a začne ji opětovat. Pokud máte dojem, že kvůli covidu zapomínáme na důležité věci, mluvte o nich. Řadu lidí také trápí dopady opatření na jejich životy. Spousta z nich se ocitá v existenční tísni, nemají dost peněz na jídlo nebo na nájem. Celá odvětví lidské činnosti před sebou mají nejistou budoucnost. Když jste celý život směřovali svou kariéru a své živobytí nějakým směrem, a najednou se to všechno boří a vůbec není jasné, co bude dál, je to hluboká, těžká rána, přes kterou je těžké vidět něco jiného.Nemluvě o tom, že nutnost izolovat se dál od jiných lidí je sama o sobě krutou zkouškou. V úspěchu lidí jako živočišného druhu zřejmě hrála stěžejní roli schopnost spolupráce. Stovky tisíc let jsme žili v kmenových společenstvích, která pravděpodobně čítala desítky jedinců. Na tomto společenství jsme byli závislí, vyloučení z něj se rovnalo rozsudku smrti. Riziko společenského vyloučení vnímá lidský mozek stejně intenzivně jako fyzickou bolest. Proto tolik škodí rodičovské výhrůžky jako: „Já takovou zlobivou holčičku nechci.“ Proto je pro nás tak důležité cítit přijetí. Proto děláme pod společenským tlakem i věci, se kterými vnitřně nesouhlasíme. Protože je pro nás zásadní zůstat členem naší tlupy, ať už je to motorkářský gang, klub fanoušků Slavie nebo skautský oddíl. A proto je pro nás taky tak těžké přijmout omezení, která nás našich společenských vztahů zbavují. Ta nemožnost se s lidmi vidět osobně je pro náš společenský mozek trest. Nemůžeme si pomoci, jakkoli racionálně si nutnost zachovávání odstupu zdůvodníme, někde hluboko — skoro víc v těle než v hlavě — jako by se občas ozval tenký hlásek „Ty vole, ty jsi provedla něco strašlivýho, ne, že už se s nikým nesmíš vídat? Co to bylo, he?“ Je to prastarý hlas, který nás varuje před rizikem vyloučení z tlupy. Další vyčerpávající videohovor je v takové situaci chabou útěchou. O tom, jaké peklo bez obejmutí a doteků zažívají ti kontaktnější z nás, ani nemluvě.S tímhle vědomím je pak o něco snazší pochopit všechny lidi, kteří bojují proti nošení roušek i proto, že jim to dává možnost být součástí party. Notabene takové, která chodí ven a beze studu se vidí s ostatními. A bojuje za utlačované a umlčované, což jsou v jejich očích vědci, kteří si s metodikou výzkumu nelámou hlavu a plní svými teoriemi sociální sítě, když už je seriózní média do debat nezvou. Pochopila jsem také, že je spoustě lidí nepříjemné, když jim někdo mluví do toho, co pokládají za své výsostně soukromé území: což je právě oblast vztahů, doteků, komunikace s dalšími. Aby opatření, která takto významně ovlivňují životy lidí, uspěla, musela by v první řadě brát v úvahu vážnost těchto dopadů. Popravdě, když čtu padesátý titulek na téma „Zdravotníci vyzývají lidi, aby nosili roušky“ nebo „Zdravotníci žádají občany, aby ještě zůstali doma“, nacházím porozumění pro odpor, který to budí. Řada z nás, kteří pracujeme ve zdravotnictví, má během pandemie více práce. Týká se to zejména těch, kdo dělají intenzivní medicínu, sester a ošetřovatelek a ošetřovatelů na všech odděleních, která se proměnila na COVID jednotky, kde je nutné se pohybovat v ochranných oblecích. Na druhou stranu nemusíme většinou řešit starosti o živobytí. Velkou část našeho světa zabírají pokoje, v nichž leží lidé, kteří bojují o každý dech. Snadno si dokážeme představit, jak by to vypadalo, kdyby se pandemie utrhla z řetězu. Žádáme proto všechny ostatní, aby nosili roušky a byli doma. Jsme s lidmi, když bojují o život. Dává nám to pocit, že za to můžeme mluvit lidem do života. Na rozdíl od ostatních ale máme své živobytí docela jisté — lékařek, lékařů i sester je spíš málo, a práce v našem oboru je dost. I v době pandemie chodíme mezi lidi, byť jen do práce. Je to o dost víc lidského kontaktu, než má řada dalších lidí.Možná bychom měli stejně hlasitě žádat také jiné věci, tentokrát od svých obcí a od svých vlád. Třeba čistší vzduch. Odhaduje se, že téměř třetina úmrtí na COVID má v České republice spojitost se znečištěným vzduchem. To je v tuto chvíli více než 1800 lidí, kteří mohli žít dál. Měli bychom žádat, aby naše obce nemyslely v první řadě na automobily, ale aby podporovaly pěší pohyb, jízdu na kole a městskou hromadnou dopravu. Měli bychom chtít, aby naše vláda zvolila co nejrychlejší a co nejdřívější odklon od uhlí, jehož spalování znečišťuje náš vzduch, do naší vody a půdy přináší nadměrné množství jedovaté rtuti a přispívá k tomu, že se klima naší planety mění stále dramatičtěji. Což s sebou přináší další rizika pro lidské zdraví. Oddaně věřit vědě skutečně není snadnéJeště jedna věc činí komunikaci obtížnou. Je jí důvěra ve vědu. První polovina dvacátého století s sebou přinesla naprosté okouzlení možnosti vědy a technologií. V domácnostech se objevila elektřina, pračka, lednice. Naprosto se změnila doprava. Telefon umožnil lidem spojit se na dálku. Pak se lidstvo dostalo do Vesmíru a na Měsíc. Technologie významně zvýšila pohodlí, zlepšila kvalitu života a dokázala naprosto nemyslitelné věci. To vše vedlo k tomu, že lidé vědcům důvěřovali i ve věcech, kde byla na místě mnohem větší opatrnost, jak se později ukázalo. Třeba ve věci péče o děti, kde řada psychologů nabádala rodiče, aby je nerozmazlovali přílišnou láskou a pozorností. Nedoporučovalo se děti líbat, chovat ani si s nimi moc hrát. Hojně byla podporována ústavní výchova, v nemocnicích byly děti často dlouhé týdny samy. Rozvinul se také důraz na spotřebu věcí, opomněli jsme šetrnost a skromnost. Celá řada vědou vyvinutých procesů poškozuje prostředí, ve kterém žijeme. V případě strojů využívajících spalování fosilních paliv se dostáváme k samotnému ohrožení existence lidstva.Trvalo desítky let, než jsme jako společnost nahlédli, jaké strašlivé důsledky tento přístup má. Dodnes ho napravujeme. Zároveň nám věda nepřináší převratná zlepšení kvality života. Jistě, každý den využíváme jejích výdobytků. Kdykoli jedeme autem, kdykoli telefonujeme, kdykoli letíme letadlem nebo jdeme k lékaři, dáváme tím najevo důvěru chemii, fyzice, matematice, biologii a dalším disciplínám. Je to ale často bez hlubšího porozumění principům, na kterých to vše funguje.Bez těchto principů se také obtížně orientujeme v jednotlivých vyjádřeních vědců k aktuálním událostem — zvlášť, když se zdá, že každý říká něco jiného, a všichni zdánlivě používají data. Řadě lidí už je to fuk. „Já dávám přednost své smyslové zkušenosti,“ napsal mi Jirka. A těžko se na něj můžu zlobit. Jeho zkušenost světa je stejně jako ta moje omezená. Liší se. Každý vidíme víc to, co vidět chceme. Ráda bych nabídla recept, kudy z toho ven. Problém skutečně vidím zejména v komunikaci čelních představitelů této země. Z předchozích řádků je snad patrné, jak obtížná je situace pro mnoho lidí. Jak náročné je vzdát se svých společenských kontaktů, jak těžké je čelit existenční krizi. Myslím si, že komunikace, která by zahrnovala laskavost, schopnost naslouchat starostem lidí, povzbuzovala by vzájemný respekt a důvěru, omlouvala by se za předchozí chyby a přiznávala by je, by vedla k soudržnější společnosti. Není nutné vynalézat v tomto kolo: možná stačí se podívat k sousedům, jak v této věci postupuje slovenská prezidentka Zuzana Čaputová. Volá si s lidmi, vyjadřuje jim úctu a vděk za jejich disciplinovanost, je zjevně na jejich straně. A zároveň zastává jasné postoje ohledně epidemiologických opatření.Stejně jako Čaputová by měli představitelé České republiky pravidelně oslovovat v podstatě všechny skupiny obyvatel — ať už jsou to rodiče malých či větších dětí, senioři, pracovníci v sociálních službách, učitelé, drobní živnostníci a malí podnikatelé. Zkrátka všichni ti, kdo nedisponují velkým kapitálem. Ti, které je snadné opomenout. Je potřeba, aby čelní představitelé země nemluvili o těchto lidech ani k nim, ale s nimi. S vědomím, že úkol, který je před nimi, je velký a obtížný. Pro plno lidí je totiž těžší nekonat než konat. Je těžké cítit se opomenutý, nepotřebný a sám. Je náročné celé dny věnovat práci, za kterou máte minimum uznání. Když nad tím vším přemýšlím, nevidím jinou cestu, jak pomoci společnosti v přiměřené soudržnosti a vzájemné laskavosti projít tímto obtížným časem. \nVelice sympatická úvaha, se kterou by se spontánně chtělo bezvýhradně souhlasit. - A především ten poukaz na to, jak lidsky vstřícně by se politika (respektive politikové) měla chovat k \"obyčejným\" lidem, ten má zcela univerzální platnost. Pokud by politika měla být skutečně v plném slova smyslu demokratickou (a nikoli lidu obecnému cizí a vzdálenou), pak by musela mít právě takovýto charakter.Ale přes všechnu úctu k neobyčejně citlivým a vyváženým úvahám autorky na dané téma mám určité pochybnosti jestli její postoj není přece jenom až příliš chápavý, vůči lidskému naturelu až příliš optimistický.Nemohu to ovšem ani já sám tvrdit s definitivní jistotou; ale v každém případě to co vidím v televizních záběrech z demonstrací odpůrců očkování, tak v tom spatřuji především osobní zaťatost. Převládající postoj těchto fundamentalistických odpůrců nošení ochranných roušek se jeví být nesmiřitelné: \"M n ě přece nikdo nebude nic předepisovat!!\"Právě proto toto protestní hnutí velice úzce splývá se skupinami neonacistů, kteří principiálně odmítají (demokratický) stát. Je z toho všeho cítit čirý negativismus; vlastní názor, vlastní já se tu povyšuje nad zájmy celku. Přesněji řečeno: zájmy celku se tady vysloveně pohrdá, vlastní privátní zájem je postaven nade vše ostatní.To že se k těmto protestujícím přidávají i lidé sociálně či jinak frustrující - to sice může podávat vysvětlení z psychologického či sociologického hlediska, ale v žádném případě to nemůže být ani legitimním důvodem, ani omluvou. Protože jinak by pak už bez dalšího mohla opravdu platit i věta: \"Každý sociálně deprivovaný má morální právo být fašistou!\"Autorka uvádí na vysvětlení, že právě lidé sociálně deprivovaní \"trpí\" tím že si nemohou užívat svých obvyklých komunit. Tady se ovšem nutně staví otázka, do jaké míry každodenní návštěva hostinců patří do katalogu \"základních lidských práv\". A jestli právo na život (to jest: právo být nenakažen covidem) nestojí přece jenom podstatně výše.Všeho všudy: opakuji znovu, úvahy a argumenty autorky jsou bezpochyby velice přesvědčivé, a jsou způsobilé k tomu získat alespoň určité porozumění pro jednání těchto lidí. Ale to všechno nic nemění na tom, že tito lidé svůj vlastní osobní zájem - a to neznamená nakonec nic jiného, nežli svůj vlastní egoistický zájem - staví nad zájmy celku. A že jsou dokonce bez mrknutí oka ochotni obětovat cizí životy, jenom aby si oni sami mohli užívat své ničím neomezované \"svobody\".Jestli protestní hnutí (proti rouškám) nějak souvisí s neonacismem, pak by tedy nošení roušek mohlo souviset s přijetím eura a Klaus (který na tuto spojitost upozorňuje) by nemusel souviset s psychiatrií. To je úžasné, jak to všechno do sebe zapadá!  ;-) ;-) ;-)Ještě je nutno připojit: jestliže už Pavel Rychetský cítí nutkání vyslovit se k určitým fenoménům v politice (a v zásadě i jako ústavní činitel má k tomu právo), pak je naprosto základním principem politické kultury používat v takovém případě obecných, neutrálních formulací.Namísto tedy aby Rychetský přímo jmenoval prezidenta nebo předsedu vlády, byl by musel použít formulací typu: \"Nikdy bych si nedokázal představit, že v našem demokratickém státě, za který jsme tak dlouho bojovali, budou vysoké až nejvyšší státní funkce zastávat lidé s antidemokratickým, kromě jiného xenofobním smýšlením, respektive osoby které byly osobně svázané s represivním aparátem totalitního režimu.\"Takto obecně formulované názory by bylo možno i pro předsedu Ústavního soudu (snad) ještě možno považovat za únosné; nikoho by přímo nejmenoval, a přesto by si každý samozřejmě dosadil, kdo tím byl míněn.Je to ale právě tato schopnost neosobně, všeobecně formulovaných výroků, která do české politické kultury stále ještě nenašla svou cestu.Omlouvám se, druhý můj komentář patřil pod jiný článek. (Rychetský)Společnosti našeho typu je podle mne imanentní neustálé formování opozičních skupin, které by se rády staly skupinami dobírajícími se vlivu a moci. Jde o něco jako startupy, ad hoc profilované, z nichž se v případě úspěchu vyčábří normální podílník podílník na slastech demokratické moci. Rozhodující bitva se nemusí konat, dovolte přirovnání, o Moskvu, jako ve 2. světové válce, ale klidně na nějaké vhodně zvolené bezvýznamné lokalitě, jako u rybníka Škaredý za Žižky. Že k takové bitvě patří spousta \"práčat\", jež vidíme na demonstracích, netřeba snad ani podotýkat. Taktéž, že \"odmítači\" jsou na rozdíl třeba od \"pirátů\" kondenzačním jádrem vysloveně pravicové politiky.",
  "datum": "Domov → Komentář5. prosince 2020 v 9.53"
},
{
  "url": "https://denikreferendum.cz/clanek/32029-rychlejsi-utlum-uhli-je-chytrejsi-a-socialne-spravedlivejsi",
  "name": "Rychlejší útlum uhlí je chytřejší a sociálně spravedlivější",
  "perex": "Vládní Uhelná komise rozhoduje, zda skončit s výrobou elektřiny z uhlí k roku 2033 či 2038. Jeden z jejích členů, vedoucí energetického programu Hnutí DUHA, vysvětluje, proč je rok 2033 nejen ekologičtější, ale i ekonomičtější možností.",
  "text": "↗\nPeníze od EU na přechod od uhlí jsou k dispozici nyní. Později už možná nebudou. Foto GTM\nPráce vládní Uhelné komise vrcholí a rozhodování o tom, jaké datum konce uhlí v Česku vládě doporučí, se blíží, může padnout už na příštím zasedání. V tuto chvíli jsou reálně ve hře roky 2033 a 2038. Jako zástupce ekologických organizací v této komisi se nepřekvapivě přikláním k roku 2033. Ale hlavním důvodem pro mě není ani tak to, že konec spalování uhlí v tomto roce se blíží vědeckým propočtům, které ukazují, že by vyspělé země měly s uhlím končit v roce 2031 (a rozvojové o pár let později), aby bylo možné splnit globální klimatické cíle.\nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nStejně důležitým je totiž hledisko energetické bezpečnosti, kterým se dříve zaštiťovali zastánci uhlí. Teď je to opačně. Zvyšuje se cena emisní povolenky (různé projekce očekávají různě velký růst v následujících letech) a zpřísňují se limity pro znečišťování ovzduší. Ani jedno příliš České republika neovlivní a pro uhelné zdroje je to zásadní komplikace. Z hlediska předběžné opatrnosti je bezpečnější volit jistější scénář a počítat s tím, že uhlí vydrží jen do roku 2033 a ne až 2038. Kalkulovat s výkonem a výrobou z uhlí, které nejspíš nebudou k dispozici (a nemít za ně náhradu) by způsobilo problémy se zajištěním energetických potřeb.Také pro kraje, kde se těží a převážně spaluje uhlí, je jistější volit rychlejší scénář transformace a neriskovat, že uhlí skončí dříve, než bude naplánována transformace. Navíc peníze od EU na přechod od uhlí jsou k dispozici nyní a později už možná nebudou. Stejně tak je vůči zaměstnancům a zaměstnankyním v uhelném průmyslu ohleduplnější počítat se zánikem pracovních míst dříve a urgentně investovat do vzniku nových, zajištění rekvalifikací či důstojného přechodu do důchodu k roku 2033. Bylo by nezodpovědné počítat s pracovními místy až na dobu, kdy už vlivem trhu přestanou existovat.Rychlejší útlum uhlí samozřejmě bude stát více peněz. Konkrétně bude potřeba více investovat, více čerpat dostupné peníze z fondů EU. Ale po tom přece všichni volají. Vyšší investice znamenají více zakázek i vznik nových firem, vyšší daňové příjmy státu, tvorbu pracovních míst, úspory za snížení nezaměstnanosti. Rychlejší útlum uhlí znamená i úsporu z nižších nákladů spojených s poškozováním zdraví.Ve všech variantách scénářů, které má Uhelná komise na stole, je udržován instalovaný výkon uhelných elektráren mezi roky 2022 a 2029, a pak dochází k prudkému poklesu do roku 2030. Takový vývoj je nepravděpodobný. Rozumnější je plánovat postupné uzavírání uhelných elektráren během příštího desetiletí. Zejména, když scénáře počítají ještě v roce 2025 s ročním přebytkem (vývozem) elektřiny v objemu výroby jako má uhelná elektrárna Počerady.Energetika všude kolem nás zažívá prudké změny. Trvat na starých poučkách, že uhlí přináší bezpečné zásobování energií a sociální jistoty pro zaměstnance a zaměstnankyně, by v této situaci bylo nezodpovědné. Uhelná komise a její předsedové, ministři Karel Havlíček a Richard Brabec, ovšem musí být zodpovědní. Zodpovědnost je třináctiletý plán na postupný útlum spalování uhlí.\nPřečetl jsem si se zájmem i rozhovor pana Koželouha pro Respekthttps://www.respekt.cz/rozhovor/uhli-bychom-se-mohli-zbavit-do-roku-2030-je-to-i-ekonomicky-vyhodneTam říká, že velké uhelné zdroje budou nejčastěji nahrazovány malými plynovými spalovnami. Mnoha malými. (Ty pak někdy v budoucnu přejdou ze zemního plynu na bioplyn, a tím se jaksi z vysoce emisních stanou čistými.)Tvrdí to např. i Dana Drábová na SeznamZprávy.Ostatně vidíme to už naprosto zřetelně v Kalifornii nebo Německu, kde odmítají jak uhlí, tak jádro, a nezbývá jim než obnovitelné zdroje doplnit právě fosilním plynem.Že bude v budoucnu nahrazen bioplynem, tomu nemůže věřit ani pan Koželouh.No nic,plyn je mnohem čistější pokud se jedná o různé dodatkové karcinogeny a pevné mikročástice apod. než uhlí. To je fajn.Ale obzvlášť  (zkapalněný) frakovací plyn je ještě horší pokud jde o celkové emise CO2 a metanu než uhlí.O žádném odklonu od fosilních paliv nemůže být řeč.Z mého hansenovského pohledu je to celé fraška...Docela přehledné shrnutí zde:https://www.seznamzpravy.cz/clanek/konec-uhli-v-cesku-uhelna-komise-vari-z-vody-nema-vsechny-analyzy-132221Bez nových jaderných bloků to prostě nepůjde, i kdybychom si tisíckrát přáli, aby jo.",
  "datum": "Domov → Komentář3. prosince 2020 v 11.37"
},
{
  "url": "https://denikreferendum.cz/clanek/32033-ministerstvo-zdravotnictvi-nemuze-rozhodovat-o-tom-zda-zavrit-vysoke-skoly",
  "name": "Ministerstvo zdravotnictví nemůže rozhodovat o tom, zda zavřít vysoké školy",
  "perex": "Zavírání vysokých škol se v minulosti chápalo jako jedno z nejzásadnějších omezení svobody a demokracie. Univerzity dokonce mívaly mimořádné výsady vůči veřejné moci. O jejich uzavření nemůže rozhodovat ministr zdravotnictví.",
  "text": "↗\nDoufejme, že autoři předkládané novely omezující svobodu univerzit oslavili 17. listopad a vzpomenou si na to, co to datum připomíná. Německé tanky v Praze 15. března 1939. Foto WmC\nMinisterstvo zdravotnictví (MZdr) předložilo návrh novely zákona o ochraně veřejného zdraví, která je kontroverzní z mnoha důvodů, pro něž již začala sklízet kritiku. Nově navrhované znění paragrafu devětašedesát zavádí řadu nových pravomocí pro ministerstvo zdravotnictví, které bylo dosud možné vyhlašovat pouze vládním nařízením v rámci nouzového stavu. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nMezi ně se řadí zavírání obchodů, kadeřnictví nebo také vysokých škol. S ohledem na to, že působím ve vysokém školství, si dovolím zaměřit právě na daný aspekt navrhované novely.Zákon je předložen ve zrychleném režimu a jakkoli jeho aplikace může mít obrovský dopad na fungování vysokých škol, tak mezi připomínkovými místy chybí ministerstvo školství. V uvedeném ohledu je už samo předložení novely v podstatě porušením stávající legislativy, konkrétně § 92 odst. 3 zákona o vysokých školách, který hovoří o tom, že ministr školství „projednává s reprezentací vysokých škol návrhy a opatření, která se vysokých škol významně týkají“. Je faktem, že ministr školství zde patrně nic neporušuje, neboť předkladatelé zřejmě obešli i jej. Zároveň není třeba hledat v návrhu ministerstva zdravotnictví nějakou snahu o obcházení ministerstva školství. Spíše se jedná prostě o technokratický přístup.Jak ukázala judikatura, ministerstvo zdravotnictví nebo krajské hygienické stanice těžko mohou mimo nouzový stav vyhlašovat obecná opatření k ochraně veřejného zdraví bez patřičného odůvodnění, proč je přítomnost na konkrétní vysoké škole nebezpečnější než jinde. Při čistě preventivních opatřeních to samozřejmě lze zdůvodnit jen těžko. Resort zdravotnictví pravděpodobně chová domněnku, že uzavírání vysokých škol má svůj preventivní účinek, protože jejich studenti mnohdy nemají bydliště v místě studia, mají tudíž vyšší mobilitu, mají velké sociální kontakty a s ohledem na to, že jsou ve věku, kdy se u nich případná nemoc projevuje méně, tak potenciálně tvoří ohnisko nákazy. Zároveň se jedná o dospělé lidi, kteří jsou schopni přizpůsobit se opatřením. To patrně uvedenému opatření dává určitou logiku.Na druhé straně se vysoké školy neukazují jako zásadní ohniska epidemie. Naopak mají mnohem pružnější samoregulační mechanismy než nižší stupně školství. A zdá se, že ve skutečnosti zásadním problémem při šíření pandemie je právě rozvolňování nižších stupňů školství, které sice má svoje pochopitelné důvody, ale navrhovanou novelou není nikterak postiženo. Ukazuje se tak, že paradoxně vysokým školám se chce dát nižší míra autonomie na státu než školám středním či základním.Přitom vysoké školy mají efektivnější nástroje, jak řešit podobné situace, a to i díky tomu, že byla ve zrychleném čtení schválena systémová novela zákona o vysokých školách právě k danému účelu. Zcela paradoxní je pak celé opatření při porovnání veřejných vysokých škol jakožto ze zákona zřizovaných autonomních institucí se základními školami zřizovanými obcemi. Zavírání vysokých škol se v minulosti chápalo jako jedno z nejzásadnějších omezení svobody a demokracie. Univerzity dokonce v minulosti měly mimořádné výsady vůči veřejné moci. Dnes se jen z pragmatických důvodů vymýšlí nápady, které popírají celý koncept univerzit. Nepodezírám ministerstvo zdravotnictví z toho, že by chtělo popsaný koncept popírat. Spíš si myslím, že ho naprosto nechápe. Uzavření univerzit má být jedním z kroků, které budeme vždy vnímat jako zásadní lakmusové papírky stavu společnosti. Doufám, že autoři předkládané novely oslavili 17. listopad a vzpomenou si na to, co to datum připomíná.",
  "datum": "Domov → Komentář4. prosince 2020 v 10.48"
},
{
  "url": "https://denikreferendum.cz/clanek/32031-becva-podruhe-ve-snemovne-brabec-hazel-vinu-za-zmatky-na-novinare",
  "name": "Bečva podruhé ve Sněmovně: Brabec házel vinu za zmatky na novináře",
  "perex": "Ministr Brabec se ve Sněmovně úskokem vyhnul rozpravě, a opět se snažil setřít rozdíl mezi úniky z rožnovského kanálu a ekologickou katastrofou z 20. září. Pro usnesení, které Sněmovna schválila, nakonec ale hlasoval i on sám.",
  "text": "↗\nJedno z nejostřejších vystoupení měla dnes ve Sněmovně předsedkyně TOP 09: „Nelze se divit, že dochází-li teď k dalším únikům z toho dotyčného kanálu, ke kterému má být připoutána pozornost, tak mnozí nevěří, že nejde jen o vrtění psem.“ Foto FB Markéta Pekarová Adamová\nSněmovna schválila na svém středečním zasedání usnesení týkající se otravy řeky Bečvy z 20. září. Navázala tak na schůzi ze 13. listopadu, kdy bylo projednávání bodu přerušeno, neboť Sněmovna nebyla kvůli sabotáži vládních stran usnášeníschopná. V důsledku zásahu ministra Richarda Brabce (ANO) ovšem dnešnímu hlasování nepředcházela rozprava, kterou mnozí poslanci dle svých slov očekávali.\nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nPromluvit mohli pouze ti s přednostním právem a až po hlasování. „Místo aby ministr vystoupil v čase, kdy mohl otevřít rozpravu a umožnit vystoupit těm, kteří to mají jako své téma, počkal si, až proběhne hlasování, a vystoupil až ve chvíli, kdy ostatní neměli šanci reagovat. Přijde mi to nefér, jako celé jednání kolem Bečvy,“ zhodnotil Brabcův manévr Jan Farský (STAN). Pro usnesení z dílny KDU-ČSL, Pirátů a ODS hlasovalo 44 poslanců z 81 přítomných, proti nebyl nikdo. Zdržela se drtivá většina poslanců hnutí ANO a také komunisté. Sněmovna v přijatém dokumentu žádá vládu, aby zajistila důkladné vyšetření úniků chemikálií ze dnů 20. a 27. září. a aby předložila konkrétní návrh opatření, kterým dojde k zamezení podobných úniků na všech tocích. Po ministru životním prostředí chce, aby do třiceti dnů vystoupil před Sněmovnu a informoval o průběhu vyšetřování a zveřejnil metodiky, podle které jsou v případě takových havárií odebírány vzorky a důkazy. Podle jedné z předkladatelek, Dany Balcarové (Piráti), je významný zejména poslední bod, který dříve neprošel na Výboru pro životní prostředí. Sněmovna v něm ministra žádá, aby vypracoval závazný předpis, který zajistí jednotný přístup k šetření ekologických havárií. Opozice Brabcovi: Vaše důvěryhodnost je na nulePoté, co návrh poslanci odhlasovali, následovala krátká debata, do níž se mohli přihlásit pouze předsedové stran či klubů a ministři. „Ministr Brabec jednal účelově. Naznačil, že se přihlásí do rozpravy, a všichni jsme očekávali, že tak učiní, abychom mohli reagovat. To se však nestalo,“ popisuje Dana Balcarová, která byla jednou z mnoha členek či členů Sněmovny, kteří si přáli vystoupit. Jak mnozí uvedli, od posledního projednávání bodu se totiž řada věcí posunula.Ministr vnitra Jan Hamáček (ČSSD) v debatě zdůraznil, že policie na vyšetření intenzivně pracuje. K dalším krokům podle něj přistoupí ve chvíli, kdy bude hotov znalecký posudek, tedy 20. prosince.Na jeho slova navázal sám ministr životního prostředí Richard Brabec, který — podobně jako ve svých posledních tweetech — hovořil více o ostatních únicích, než o tom nejzávažnějším z 20. září. „Dva ze čtyř úniků jsou již ve správním řízení, výsledky toho posledního budou jasné v řádu několika dní,“ uvedl. Brabec také představoval plány svého ministerstva, které mají podobným haváriím do budoucna zabránit. A důrazně se ohradil proti tomu, že by něco zametl pod koberec. „Jsem znechucen tím, jak se každý den objevuje nějaká nová vyšetřovací hypotéza. Paralelně se vyšetřují věci v některých denících, nechci jmenovat. Představy, že někdo dělá spiknutí, aby zametal stopy, jsou neuvěřitelné,“ dodal. Ty, kteří přichází s novými zjištěními ohledně přítomnosti kyanidů, obvinil z toho, že nedůvěřují policii. Proti jeho slovům se ohradili opoziční TOP 09, STAN i KDU-ČSL. Jan Farský (STAN) zopakoval výzvu své strany k jeho rezignaci: „Můžete tu říkat, že ty další úniky byly vyšetřené, ale co ten první, ten největší? Vy jste ho měl vyšetřený za pár hodin, vzkázal jste všem, jak je to jasné, jak to není DEZA. A najednou se ukázalo, že nemluvíte pravdu. Vaše důvěryhodnost je na nule.“Brabec dle jeho slov nese svým prohlášením o nevině DEZY politickou odpovědnost za to, že se událost dosud nevyšetřila, neboť jím ovlivnil státní orgány včetně policie. „Můžeme říct, že na vině je Česká inspekce životního prostředí. Ale kdo je za ni zodpovědný? A kdo ji v roce 2015 rozmetal tak, že je nefunkční?“ ptal se Farský.Proti tomu, aby byly nedávné úniky do Bečvy vnímány na stejné úrovni, se ohradila také předsedkyně TOP09 Markéta Pekarová Adamová. „Nelze se divit, že dochází-li teď k dalším únikům z toho dotyčného kanálu, ke kterému má být připoutána pozornost, tak mnozí nevěří, že nejde jen o vrtění psem. Nedivím se, že vás, který byste měl bránit vyšetřování a životní prostředí, bere veřejnost jako toho, který napomáhá zametání stop ve prospěch viníka,“ uzavřela.Vystupující se odkazovali také na tragickou událost, která se v úterý odehrála v Rožnově pod Radhoštěm. „Jsme v situaci, kdy má ten velký tlak přímé dopady na lidské životy — zbytečně. Kdyby se od začátku komunikovalo transparentně to, co se dá sdělovat, tak by se celý příběh nesl v úplně jiném duchu,“ uvedl Marián Jurečka (KDU-ČSL) s tím, že ministr celý proces vyšetřování znedůvěryhodnil.„Vytváří to různé otazníky, když se velmi rychle a kategoricky někdo vyloučí, a pak přijde zjištění novinářů, jako třeba Deníku Referendum, který prokáže, že v DEZE byly porušené klíčové bezpečnostní postupy,“ odkázal Jurečka na investigaci DR, která odhalila, že se v den otravy Bečvy v chemičce DEZA stala havárie.",
  "datum": "Domov → Zpráva3. prosince 2020 ve 14.31"
},
{
  "url": "https://denikreferendum.cz/clanek/32036-agrofert-uz-zase-podava-trestni-oznameni-na-denik-referendum",
  "name": "Agrofert už zase podává trestní oznámení na Deník Referendum",
  "perex": "Koncern premiéra Babiše dnes oznámil, že podá trestní oznámení na redaktory Deníku Referendum kvůli textům k otravě řeky Bečvy. Redakce DR to pokládá za „nebezpečný pokus nasazovat náhubek svobodným médiím, která si Agrofert nemůže koupit“.",
  "text": "↗\nChemička Deza má v rámci Babišova koncernu stěžejní postavení. Předsedou představenstva valašskomeziříčské chemičky je Zbyněk Průša, který je také předsedou představenstva Agrofertu. Foto Jakub Patočka, DR\nČTK dnes informovala o tom, že holding premiéra Andreje Babiše Agrofert a jeho dceřiná společnost valašskomeziříčská chemička DEZA, podají trestní oznámení na redaktory Deníku Referendum Zuzanu Vlasatou a Jakuba Patočku. \nHlídáme, že #BečvaNevyšumí. Podpořte nás v další investigativní práci!\n♥︎ Daruji\n×\nDůvodem podle ČTK mají být pasáže z komentáře, které prý podle tiskového mluvčího Babišova holdingu Karla Hanzelky Dezu spojují s úmrtím pracovníka rožnovské společnosti Energoaqua. Komentář vyšel v Deníku Referendum včera, ale jeho autorem je pouze Jakub Patočka.Mluvčí Babišova holdingu Agrofert Karel Hanzelka dnes ČTK také řekl, že dalším důvodem trestního oznámení má být soustavné nepravdivé veřejné obviňování Dezy ze zavinění otravy Bečvy 20. září. Společnosti podají i trestní oznámení na Vydavatelství Referendum pro poškozování cizích práv.Ve skutečnosti investigativní reportáže Deníku Referendum jsou formulovány zásadně tak, aby poukazovaly na to, že Babišova chemička Deza je po celou dobu ústředním podezřelým ze zavinění ekologické katastrofy 20. září 2020. Texty také upozorňují, že úřady dělají velmi mnoho nestandardních kroků pro to, aby podezření od Dezy odklonily. Formulace přímo obviňující chemičku ze způsobení ekologické katastrofy na řece Bečvě se ale v Deníku Referendum — zatím ještě — neobjevila. Redaktoři DR pro ČTK: Pokus nasazovat náhubek svobodným médiímRedaktoři Deníku Referendum Jakub Patočka a Zuzana Vlasatá poskytli ČTK k záměru premiérova koncernu podat trestní oznámení následující vyjádření:Je to zoufalá snaha společnosti, kterou jsme usvědčili z toho, že v souvislosti s otrávenou Bečvou dlouhodobě klame veřejnost, diskreditovat nás jako novináře. Ale je to také pro demokracii vyloženě nebezpečný pokus nasazovat náhubek svobodným médiím, která si Agrofert nemůže koupit. Zveme každého, ať si naše články o otrávené Bečvě přečte a udělá si sám obrázek. Trestního oznámení se neobáváme. Agrofert na nás podal trestní oznámení už v minulosti a bylo odloženo pro jeho očividnou bezpředmětnost. Předpokládáme, že to tentokrát skončí totožně.Po publikaci reportáže o otřesných pracovních podmínkách, které panují ve Vodňanských drůbežárnách, jiném podniku z koncernu Agrofert, podal na oba redaktory holding premiéra Babiše trestní oznámení poprvé už v roce 2017. Policie je ovšem odložila, protože je shledala bezpředmětným. Naopak Deník Referendum v příštím týdnu podá žalobu na premiéra Andreje Babiše za to, že ve čtvrtek 12. listopadu pronesl v Poslanecké sněmovně v rámci interpelací větu: „Deník Referendum, to je snad ta nejhorší žumpa novinářská, co tady je, která zase lže, tak jako v minulosti lhala.“ Jeho výrok odsoudila v otevřeném dopise řada předních českých novinářů. A dvě desítky evropských občanských a novinářských organizací kvůli němu adresovaly otevřený dopis eurokomisařce Věře Jourové. Chemička Deza má v rámci Babišova koncernu stěžejní postavení. Předsedou představenstva valašskomeziříčské chemičky je Zbyněk Průša, který je také předsedou představenstva Agrofertu.",
  "datum": "Domov → Zpráva4. prosince 2020 v 17.45"
},
{
  "url": "https://denikreferendum.cz/clanek/32032-adieu-monsieur-giscard",
  "name": "Adieu, monsieur Giscard",
  "perex": "Ve Francii zemřel na covid Valéry Giscard d’Estaing, její dvacátý president. Lukáš Pachta připomíná jeho vládnutí, proslulé střety s Françoisem Mitterrandem i angažmá při tvrobě evropské ústavní smlouvy.",
  "text": "↗\nValéry Giscard d’Estaing obýval Elysejský palác v letech 1974 až 1981. Dožil se čtyřiadevadesáti let. Zde na Mnichovské bezpečnostní konferenci v roce 2014. Foto Tobias Kleinschmidt, WmC \nVe středu 2. prosince odešel bývalý francouzský prezident Valéry Giscard d’Estaing, ve Francii známý pod zkratkou VGE. Bylo mu čtyřiadevadesát let a nade vší pochybnostt byl významnou osobností minulého století. Do toho současného zasáhl už jen minimálně, zejména kvůli svému již velmi vysokému věku. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nGiscard d’Estaing přežil hned dva prezidenty Francie, kteří nastoupili po něm: Françoise Mitterranda a Jacquese Chiraca. Sám se úřadu ujal totiž poměrně za mlada, tedy alespoň na tehdejší francouzské poměry. V roce 1974, když nastoupil po volebním vítězství právě nad Mitterrandem, mu bylo „teprve“ čtyřiapadesát let. Vysloužil si také přízvisko „moderní prezident“.Jeho sedmileté funkční období bylo plné krizí — hospodářské recese následkem dvou ropných šoků či zostření studené války po krátkém období détente. Francouzi jej vesměs nepovažují za velikána v porovnání s De Gaullem či Mitterrandem. Ale možná trochu nespravedlivě. Jako prezident si nepočínal špatně. Představoval tu méně nacionalistickou a více liberální pravici a měl vynikající vztahy s USA, což nebývalo zvykem u gaullistů. Jeho otevřenost vůči světu předurčilo možná i toto, že se narodil v Německu, v Porýní, kde byl jeho otec součástí francouzské okupační správy po první světové válce. Právě traumata dvacátých a čtyřicátých let 20. století byla hnací silou mírových snah otců zakladatelů evropské integrace. Giscard to určitě velmi vnímal a hlásil se k tomu. Zasloužil se o zavedení systémů summitů lídrů Evropského společenství (dnes EU), díky čemuž dostala evropská integrace určité strategické vedení — to, nač se mimochodem odvolává neustále premiér Babiš, ačkoliv druhým dechem snižuje význam Komise a Evropského parlamentu. Pro Francii bylo Giscardovo období dobou poměrně zásadních vnitřních reforem. VGE se zasloužil například o legalizaci potratů a omezil ekonomickou migraci do Francii, která byla velmi rozšířená v předcházejících dekádách. V oblasti kultury mu vděčíme za založení Musée d´Orsay či Cité de sciences v Paříži. V roce 1981 již Giscard d’Estaing prezidentský mandát neobhájil. Porazil jej Mitterrand v souboji, který připomínal jejich klání o sedm let dříve, z něhož vyšel vítězně Giscard. Legendární je výměna mezi kandidáty v prezidentských debatách. V roce 1974 Giscard označil Mitterranda za muže minulosti — Mitterrand se ve francouzské politice pohyboval již od padesátých let. Sám sebe prezentoval jako svěží změnu a vyšlo to. O sedm let později to Giscardovi Mitterrand oplatil, když řekl: „Vracíte se k debatě staré sedm let o muži minulosti (francouzsky passé, pozn. autora). Sám jste se mezitím stal mužem pasivity.“ (fr. passif). Po odchodu z Elysejského paláce byl Giscard v politickém ústraní. Na výsluní politiky páté republiky se mu už znovu dostat nepodařilo. \n↗\nJako prezident se Giscard d’Estaing nevyhýbal stykům s africkými diktátory, třebaže za to čelil soustavné kritice. Zde se svým nejoblíbenějším krutovládcem, středoafrickým Jeanem-Bédelem Bokassou. Foto MemoiresDeGuerre.com\nPoslední velká role pro VGE přišla v letech 2002-2003, kdy předsedal takvanému Konventu o budoucnosti Evropy. Toto shromáždění vypracovalo návrh Ústavní smlouvu EU, kterou v referendu odmítla nakonec mimojiné i Giscardova rodná Francie. Nikdo není doma prorokem, jak se říká.Většina myšlenek Konventu se ovšem stejně dostala nakonec do dnes platných smluv. Euroskeptik by namítl, že si tu smlouvu Francouzi a ostatní velké státy v EU zase nějak prosadili a jede se dál. Možná. Rozdíl je ale v tom, že euroskeptický tábor postrádá takové osobnosti s vizemi, jakou byl například právě Valéry Giscard d’Estaing.",
  "datum": "Svět → Komentář3. prosince 2020 v 16.28"
},
{
  "url": "https://denikreferendum.cz/clanek/32035-zrada-uhelne-komise-konec-uhli-2038-a-jen-pokud-budou-dukovany",
  "name": "„Zrada“ Uhelné komise: konec uhlí 2038, a jen pokud budou Dukovany",
  "perex": "Vládní komise doporučuje konec uhlí do roku 2038 a nové bloky Dukovan. Podle opozice i ekologů komise rozhodla v zájmu uhlobaronů a zneužila tématu k prosazení předražené jaderné energie. Mluví o zradě mladé generace a chystají protesty.",
  "text": "↗\nPetr Doubravský s kolegy dva a půl týdne protestoval před ministerstvem životního prostředí. Teď říká: „Je to zrada mezinárodních úmluv o ochraně klimatu i veškerých ambicí, ke kterým se Česká republika zavázala. Především je to ale zrada mladé generace. Foto: Petr Zewlakk Vrabec\nKonec uhlí může v České republice nastat nejdříve v roce 2038. Ovšem pouze za předpokladu, že do té doby se postaví nové bloky jaderné elektrárny Dukovany a povede se úspěšně transformovat teplárenství. Tak zní verdikt Uhelné komise, která po roce a půl jednání vydala finální doporučení vládě. Ekologové i někteří politici proti rozhodnutí protestují, protože finální rok je pro ně příliš pozdě.\nKdyž chcete pochopit, co se děje v domácí politice, stačí číst Deník Referendum. Podpořte nás!\n♥︎ Daruji\n×\nPro finální usnesení hlasovalo patnáct z devatenácti členů komise. Proti byli jen dva zástupci ekologických organizací, Jan Rovenský z Greenpeace a Jiří Koželouh zastupující Zelený kruh. Zdrželi se ministr životního prostředí Richard Brabec (ANO) a nominant ministerstva práce a sociálních věcí Tomáš Svoboda.„Pokud se podíváme na kapacity, finanční zdroje a závazky vůči EU k rokům 2030 a 2050, tak rok 2038 je možný i technologicky a časově. Naše ambice vybudování nových obnovitelných zdrojů do deseti let, je ještě dál než aktuální plán dvaadvacet procent. Současně máme jasný jízdní řád vybudování jaderného bloku, což nebude dříve než v roce 2036, a zcela zásadní je i faktor útlumu uhlí v oblasti teplárenství, což nebude dříve než v roce 2030,“ vysvětloval rozhodnutí komise ministr průmyslu a obchodu Karel Havlíček (nestr. za ANO).Proti výsledku komise se ostře vymezili i ekologové zastoupení v komisi. „Komise přes naše opakované námitky rozhodla, aniž by měla k dispozici jakékoliv analýzy k dopadům jednotlivých scénářů na klima, zaměstnanost, veřejné rozpočty, dotčené regiony či veřejné zdraví. Neexistuje ani žádný harmonogram útlumu. To vše se bude dodělávat teprve dodatečně. Je to absurdní jak z nějaké Kafkovy povídky či Beckettovy hry,“ řekl bezprostředně po skončení jednání Jan Rovenský z Greenpeace.Podle informací Deníku Referendum oba zástupci ekologických organizací dnes oznámí odchod z Uhelné komise. Proti rozhodnutí se ostře vymezila také předsedkyně parlamentního Výboru pro životní prostředí Dana Balcarová (Piráti).„Ministr Havlíček zneužil Uhelnou komisi k prosazování dostavby Dukovan, dotlačil komisi k rozhodnutí bez podkladů o dopadech na uhelné regiony, veřejné zdraví, státní rozpočet a životní prostředí či na teplárenství. Piráti tyto podklady po komisi opakovaně požadovali,“ uvedla Balcarová na svém Twitteru.Podle předsedkyně TOP 09 Markéty Pekarové Adamové je rozhodnutí Uhelné komise smutné. „Jde o signál, že to s ochranou životního prostředí a zdraví nemyslí vážně,“ uvedla na Twitteru. Předseda KDU-ČSL Marian Jurečka je více optimistický. „Pokud budou růst obnovitelné zdroje a stát využije k tomu v rozumné míře finance z Evropské unie a národního rozpočtu, pak konec využívání uhlí nastane daleko dříve,“ myslí si Jurečka.Předseda Zelených Michal Berg zase na svém Twitteru uvedl, že celý plán představený Uhelnou komisí je nereálný. „Uhlí bude muset končit mnohem dříve a nové reaktory nebudou ještě dlouho potom, spíš vůbec. Tohle rozhodnutí je prostě mimo realitu,“ napsal Berg.\nKlimatické hnutí: je to podvodProti rozhodnutí se vymezili také zástupci klimatického hnutí, konkrétně organizací Fridays for Future, Extinction Rebellion, Limity jsme my a Univerzity za klima. Ti společně posledního dva a půl týdne okupovali ministerstvo životního prostředí, kde žádali konec uhlí do roku 2030. Den před jednáním pak symbolické okupace rozšířili také na ministerstvo průmyslu a obchodu, sídlo ČEZ a Úřad vlády.„Rozhodnutí Uhelné komise je fackou do tváře všem lidem, na které v České republice v posledních letech dopadá sucho, vlny veder či povodně. Stejně tak se uhelná komise otočila zády vůči lidem globálního jihu, na které klimatická krize už nyní dopadá velmi tvrdě. Rozhodnutí neakceptujeme a budeme nadále dělat vše pro to, aby uhelné elektrárny, jako jsou Počerady nebo Chvaletice přestaly co nejdříve ničit vzduch i klima na planetě. Tohle není konec, ale nový začátek,“ řekla členka hnutí Limity jsme my Marika Volfová.Podobně ostře mluvil i mluvčí Fridays for Future Petr Doubravský. Uhelná komise nám dala přesně tu zradu, kterou nám slíbila — svým složením i chováním jejích předsedů. Rozhodnutí komise je selhání ministra Brabce, který neudělal dost pro to, aby komise rozhodla dříve a nechal tak volné ruce ministru Havlíčkovi v lobbování za zájmy fosilního průmyslu,“ tvrdí Doubravský.„Je to zrada mezinárodních úmluv o ochraně klimatu i veškerých ambicí, ke kterým se Česká republika zavázala. Především je to ale zrada mladé generace, která volá po záchraně své budoucnosti a jejíž hlas nebyl vyslyšen,“ dodává. Všechny čtyři organizace proto v reakci na rozhodnutí svolaly demonstraci na Malostranské náměstí, kde rozhodnutí Uhelné komise odmítly.\nTak určitě, z pohledu uhlí, z pohledu jádra, z pohledu vypjatých emocí, je to \"zrada\", \"hrůza\", \"otočení zády\", ..........Z pohledu enviromentálního je to jen další bezvýznamná neudálost.",
  "datum": "Domov → Zpráva4. prosince 2020 v 16.19"
},
{
  "url": "https://denikreferendum.cz/clanek/32037-sest-koronavirovych-temat-pro-prvni-vikend-s-otevrenymi-hospodami",
  "name": "Šest koronavirových témat pro první víkend s otevřenými hospodami",
  "perex": "PES je na trojce, denní přírůstky covid-19 na čtyřech tisících. Souběžně s prvním citelnějším uvolněním protipandemických omezení jsme dospěli do stabilnější, ale stále nejisté situace. Přinášíme šest jejích aspektů, jež se hodí znát.",
  "text": "↗\nTo, co vidíme v datech, je otřesné. Celkový počet smrtí v souvislosti s covid-19, 8641, se vzpírá pojmenování. Kresba Carmelo Kalashnikov, The Cartoon Movement\nČeskou republiku čeká po dlouhé době první víkend s otevřenými restauracemi a dalšími službami. Průběžná data o šíření nového koronaviru setrvale čte málokdo — jaksi se počítá s tím, že je situace lepší. Ředitel Ústavu zdravotnických informací a statistiky (ÚZIS) Ladislav Dušek ji při pravidelné tiskové konferenci s ministrem zdravotnictví Janem Blatným (nestr. za ANO) popsal jako poměrně stabilizovanou. Epidemiologický systém PES zřejmě nějakou dobu zůstane na třetím stupni z pěti.Čísla ale zůstávají varovná a v obecné touze po uklidnění neustálého napětí zaniká řada významných témat. Rozebíráme šest z nich:I. Možná jsme uvízli. Co udělají hospody, se nevíPodle počtů nově testovaných se zdá, že jsme zatím téměř dobrzdili — stále ale jedeme. Týdenní medián každodenních přírůstků covid-19 výrazně zpomalil pokles nad čtyřmi tisíci, což je na polevení v ostražitosti stále příliš vysoké číslo. Hodnoty z posledních dnů, oproti minulému týdnu dokonce o něco málo vyšší, se nijak netýkají aktuálního rozvolnění — přenos viru, který odrážejí, se odehrál již minulý týden.Ve středu nemocnice hlásily 4500 pacientů s novým koronavirem, z toho asi 580 v těžkém stavu. Oproti kulminaci vlny v prvním listopadovém týdnu jde o významný pokles, stále jsme ale na číslech srovnatelných se začátkem druhé poloviny října. Počet zemřelých za den se drží u stovky. Testujeme poměrně málo: v týdenním mediánu při započtení víkendu ani ne dvacet tisíc lidí denně. Přetrvávající více než pětinový podíl pozitivních můžeme v lepším případě přisuzovat většímu zastoupení lidí se symptomy, jež vyslali na testy praktičtí lékaři. V horším případě nám část nakažených propadává sítem. To by znamenalo, že o reálné situaci máme nadále jen hrubou představu. Každopádně se nacházíme v nejistotě, přestože nastala alespoň dílčí stabilizace.Vývoj odpovídá našim predikcím z konce října, jež varovaly před přílišným optimismem. Ve zkratce: tím, že se omezení zaváděla v době nejprudšího růstu salámovou metodou a vláda se neodhodlala například zasáhnout do provozu větších firem, nezabrzdili jsme dost rychle. Není to ale pouze důsledek vládního postupu, nýbrž také skutečnosti, že část lidí z nejrůznějších důvodů opatření nechápala či porušovala. Co se dalo udělat jinak, je ale nyní víceméně lhostejné.Důležitější je, co se stane. Zde záleží na efektu dílčího rozvolnění, který se projeví se zhruba desetidenním odstupem: tedy začátkem přespříštího týdne. Předpovědi se liší. Nemusí se změnit nic, a udržíme se tedy na stávajícím nikoli dobrém, ale ani katastrofickém stavu velmi pomalého poklesu. Může nastat vlna odpovědnosti a zájmu o testování. Nebo postupná eskalace, jež vzhledem k vánočním svátkům a Silvestru vybuchne v lednu. Nevíme.Navzdory rizikům je bezpředmětné, zda bylo dílčí rozvolnění správné. Únava a frustrace napříč společností dosáhla neudržitelných rozměrů. Otevřeně řečeno: žádné po všech stránkách příznivé scénáře již delší dobu neexistují. Na nějakou dobu se musíme naučit žít s vysokou mírou nejistoty.II. Úmrtnost říká: fráze „zemřeli s covidem“ je absurdní drzostZatímco v minulých měsících jsme museli strpět nejapné debaty o tom, zda se umírá                               „s covid-19“, nebo „na covid-19“, nyní se nejistotou trápit nebudeme. Data o zemřelých jsou jednoznačnější. Ona pověstná skupina lidí, kteří zemřeli na něco nesouvisejícího s pandemií, ale jsou ve statistikách zahrnuti, činila v prvním pololetí roku 2020 necelou desetinu.Ministerstvo zdravotnictví a ÚZIS na základě analýzy z daného období konstatuje, že covid-19 coby primární příčina úmrtí figuroval u sedmadvaceti procent vzorku, u devatenácti procent činil výlučný důvod. Zbytek, tedy zhruba dvě třetiny, činí lidé s covid-19 i vážnými chronickými problémy: ischemickou chorobou srdeční, diabetem či poruchami srdečního rytmu. U těch je přesnější určení velmi nesnadné, virus zde ale sehrál nepopiratelnou roli.Výsledky za druhé pololetí nejsou kompletní. Data zatím zahrnují ještě více úmrtí v přímém důsledku covid-19, šestatřicet procent. Kromě určování příčiny smrti u jednotlivců máme také údaje o celkové úmrtnosti. Je zjevné, že se do nich covid-19 promítá. Ať již přímo skrze oběti či takzvanou nadměrnou úmrtnost zahrnující i zemřelé v důsledku odkládané neakutní péče, izolace a podobně.Zatím poslední veřejné údaje Českého statistického úřadu končí třiačtyřicátým týdnem 2020, tedy závěrem října. V sedmi dnech zemřelo 3569 lidí, dlouhodobý týdenní průměr se pohybuje kolem dvou tisíc. Z grafu níže vidíme, že se jedná o extrémní hodnotu, která nesnese srovnání ani s někdy zmiňovaným březnem 2018. Tehdejší výkyv z průměru byl oproti současnému asi třetinový, neboť na začátku roku umírá více lidí vždy.\n↗\nVýkyv oproti dlouhodobému průměru je očividný. Pozn.: vertikální osa nezačíná na nule. Graf ČSÚ. \nDoplnění dat o začátek listopadu zřejmě přinese další růst. Tehdy totiž covid-19 řádil ještě více. Že odchylka není náhodná, naznačují i statistiky podle demografických skupin. Zatímco většiny populace se změna příliš nedotkla, u osob nad pětaosmdesát let je nárůst úmrtnosti enormní. Vidíme, že nynější křivka časově nekopíruje růst, jež se pravidelně odehraje na konci roku, ale vyráží mnohem dříve. Navíc se vymyká měřítkem.\n↗\nTo, co vidíme v pravé straně grafu, se vzpírá pojmenování. Extrémní úmrtnost v nejstarší populaci nemůže být náhodná. Pozn.: vertikální osa nezačíná na nule. Graf ČSÚ. \nUvádí se, že do letoška držely chmurný rekord v počtech mrtvých Vánoce 1995 provázené silnou chřipkovou epidemií. Přelom letošního října a listopadu je nechá za sebou: a to navzdory preventivním opatřením, zvýšené hygieně i obezřetnosti. To, co vidíme v datech, je otřesné. Celkový počet smrtí v souvislosti s covid-19, 8641, se i při odečtení oné desetiny                     „s covidem“ vzpírá pojmenování.III. Pes, psík a psíčekPES funguje plošně a celorepublikové rizikové skóre se delší dobu drží těsně pod hranicí třetího a čtvrtého stupně pohotovosti, na sedmapadesáti ze sta. Podle krajů a okresů se ale liší. Část z nich v čele s Libereckem by samostatně spadalo do čtvrtého, červeného stupně (či, chcete-li, vrčícího psa). Nejlépe je na tom naopak Praha následovaná Jihomoravským a Plzeňským krajem.Pražská situace je osobitá. Město se poměrně dlouho mohlo chlubit výrazně lepšími čísly než zbytek země, zřejmě kvůli relativně důslednějšímu dodržování protipandemických opatření, rozšíření práce z domova v technicky pokročilých firmách či dostupnosti testování. Podíl pozitivních testů zde snižovala vysoká míra samoplátců s nadprůměrně zastoupenými cizinci.Nyní se premiantovi trochu přestává dařit. Počty každodenních přírůstků covid-19 jsou po lepším minulém týdnu opět nad čtyřmi sty. Vzestup není dramatický, přesto jej nelze přehlédnout. Jak je vidět z vizualizace na portálu ministerstva zdravotnictví, nákaza se tu od začátku nynější vlny týká hlavně některých čtvrtí v čele s Prahou 6 a 4, tedy například Dejvic, Střešovic, Nuslí, Braníku, Krče.Odlišnost rizikového skóre podle celé země, krajů a okresů je poněkud neintuitivní. Pro každou územní jednotku se počítá zvlášť, a například hodnota platná pro kraj tedy nemusí odpovídat průměru hodnoty podřazených okresů. Místní rozdíly až po okresy lze přehledně sledovat přímo ve výstupech PES.IV. Antigenní testy nastupují, snad splní očekáváníMinistr vnitra Jan Hamáček (ČSSD) nedávno uvedl, že od 18. prosince mají mít všichni občané možnost bezplatně podstoupit antigenní test. Metoda se již nyní užívá v pobytových sociálních službách, od pátku k ní mají slíbený přístup i učitelé. Obecně řečeno je trochu méně přesná než PCR testy, pro plošné užití ale stačí — mimo jiné proto, že vyhodnocení je podstatně rychlejší a snazší. Pozitivní výsledky antigenů se mají kontrolovat skrze PCR, zpravidla se tak i děje.Nynější rozšíření na učitele, jež má alespoň teoreticky disponovat kapacitou pro zvládnutí všech 170 tisíc českých pedagogů, vyjde na asi 70 milionů ze zdravotního pojištění. Záměr je vzhledem k pootevírání škol rozumný, naráží ale na očekávatelné limity. Prvním je logistika: učitelé z menších obcí to mají k odběrům daleko. A přestože by je ředitelé měli pustit i v rámci pracovní doby, reálně to tak snadné nebude.Z logiky věci mohou virus nevědomky přenášet spíše asymptomatičtí žáci než učitelé. Plošné antigenní testy školáků by ale narazily na stěží překonatelná úskalí — tím spíše, když vidíme, jak je složité zajistit testování alespoň například pro ty, kteří chtějí jít na návštěvu do domova seniorů.Do skutečně plošného testování se mají kromě běžných odběrových stanovišť zapojit i hasiči, praktičtí lékaři a zubaři. Především u stomatologů je ale sporné, jak by jejich působení mělo vypadat. Pokud by se přesto podařilo, podle Hamáčka se mohou vzorky odebírat až na tisíci míst. Nadále platí, že účast občanů bude dobrovolná a hrazená pojištěním.Vládní strategie je rozumná, lze jí ovšem jako obvykle vytknout to, že mohla a měla přijít dříve. Musí se na ni napojit dořešení systému trasování kontaktů nakažených, kterému se jednak lidé vyhýbají, jednak má své limity. Na ty soustavně upozorňuje Centrum pro modelovaní biologických a společenských procesů. V základu je ale dostupné testování základním a nezbytným opatřením. Nyní jej nemáme, jak ostatně ukazují data o obrovském počtu netestovaných lidí s podezřením na covid-19.\n↗\nČím více testů, tím lépe. Foto Jan Kašpárek, DR\nV. Prodlužování nouzového stavu je úmorný rituál bez alternativyPremiér Andrej Babiš (ANO) ve středu avizoval, že požádá Poslaneckou sněmovnu o další prodloužení nouzového stavu: opět o maximálních třicet dní. Nyní platí do půlnoci 12. prosince. Vláda nemá příliš na výběr, legislativní alternativa neexistuje. Poslední pokus o její vytvoření představovala kritikou rozdrcená novela, jež by přesunula extrémní pravomoci na hlavního hygienika, toho času Jarmilu Rážovou.Jednání o nouzovém stavu již představuje zvláštní rituál. Trvá mnoho hodin, část vlády zpravidla chybí kvůli jinému zasedání či tiskovým konferencím. Opozice kritizuje zmatky a nespravedlnosti stávajícího vládního postupu, ale opakuje, že závažnost situace nepopírá. Naprostá většina politiků chápe, že pokud skončí nouzový stav, přestanou platit protipandemická opatření, což se může rovnat katastrofě. V nepřehledné změti variant nakonec zvítězí jedna kompromisní.Do hlasování vnáší prvek nepředvídatelnosti KSČM. Od jara jsme viděli, že může na délku nouzového stavu změnit názor, případně jak část komunistů svými hlasy potopí vládní návrh a vybere jiný. Zvláštní hra vždy skončila kratším prodloužením, než jaké si přála vláda, ale delším, než by chtěla pravicová opozice. Pragmaticky to lze pokládat za přijatelné, morální hledisko je samozřejmě diskutabilní.Žádalo by si značné neodpovědnosti, aby rovnováha padla a nouzový stav se k obecnému překvapení neschválil. Zde můžeme dát za pravdu Janu Hamáčkovi, podle kterého všichni spoléhají, že prodloužení nakonec „někdo“ odhlasuje. Z dlouhodobého hlediska je to ale těžko přijatelné. Možnost opuštění nouzového stavu má přinést „nultý“ stupeň PES vyžádaný poslanci. Ten bude popisovat víceméně normální stav: tedy bez opatření vyžadujících mimořádné pravomoci vlády.VI. Rámec pro očkování prošel SněmovnouOčkování jsme se v Deníku Referendum věnovali nedávno. Zřejmé je, že přichází dříve, než se obecně čekalo. Začíná s ním — byť nikoli beze sporů — Velká Británie, v dohledné době má následovat zbytek Evropy.Sněmovna nyní schválila zákon vymezující klíčová pravidla. Pokud předlohu schválí i Senát a podepíše prezident, vakcinace bude hrazená pojišťovnami, dobrovolná a s právem na odškodnění v případě vážných vedlejších účinků.Navzdory obavám části společnosti je zjevné, že s podmínkou dobrovolnosti panuje poměrně široká politická shoda. Mají-li se ale ve střednědobém horizontu proočkovat dvě třetiny populace, jak chce ministr Blatný a jak si žádá logika šíření viru, vládu čeká další práce. Zajímavé bude sledovat informační kampaň, kterou má v blízké době spustit firma objednaná ministerstvem zdravotnictví.Může se strhnout veřejný spor o případné zvýhodnění očkovaných lidí například skrze výjimky z protipandemických omezení či snazší cestování přes hranice. Panuje právní, politická i etická nejistota. Nacionalisté z SPD a JAP (tedy ex-SPD) jsou nejpodezíravější — což odpovídá politické profilaci nemalé části nejzapálenějších odpůrců „roušek“. Debatu o zákoně v podstatě technickém tak provázely bizarnosti včetně přirovnávání vakcinace ke znásilnění a možných rozdílů práv (ne)očkovaných k fašismu či označování Židů hvězdami. Národovci si připsali jediný úspěch: rozparádili i obvykle stoického ministra zdravotnictví.Nakolik averze vůči vakcínám překračuje antirouškové ghetto, uvidíme v následujících měsících. Z dostupných údajů lze říci, že u žádného z nejnadějnějších očkování není důvod očekávat větší rizika. Přesvědčování Čechů ale bohužel nestojí pouze na expertech, nýbrž hlavně na politicích v čele s vládou.Připomeňme, že český pokus o sérum právě skončil. „Byla vyvinuta vakcína schopná vytvořit imunitní odpověď u myšího modelu,“ konstatoval Blatný s tím, že se splnil úkol dané vývojové fáze. Ta přišla na 4,3 milionu korun. Pokud jsme nic většího nečekali, jde o slušný výsledek. Alespoň víme, že máme vědecký tým schopný podobné práce. Neúměrné byly pouze počáteční řeči představitelů ANO o vakcinační samostatnosti České republiky.",
  "datum": "Domov → Štěstí z šesti4. prosince 2020 ve 20.29"
},
{
  "url": "https://denikreferendum.cz/clanek/32034-snizovat-danovou-zatez-nafty-je-nezadouci",
  "name": "Snižovat daňovou zátěž nafty je nežádoucí",
  "perex": "Snížení zdanění nafty je nepřijatelné klimaticky, ekologicky i z hlediska veřejných financí. Je to další ze zcela nesmyslných vládních návrhů, který prošel sněmovnou.",
  "text": "↗\nMajitelé dieselových aut by měli dostat jasný signál, že v osobních automobilech je tento druh dopravy již dále neakceptovatelný. Foto Dumb Decals\nJako jeden z méně viditelných bodů velkého daňového balíku, který v těchto týdnech hýbe českou politickou scénou, se sněmovně podařilo prohlasovat snížení spotřební daně na naftu o korunu. Tento nesystémový krok má negativní vlivy na ochranu klimatu, znečištění ovzduší ve městech, ale také na veřejné finance a férovou situaci na dopravním trhu. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nVzhledem k nutným změnám, kterými doprava bude muset v nejbližších letech projít, potřebujeme z hlediska zdanění kroky úplně jiným směrem. Shrnujeme argumenty, proč by senátoři a senátorky ve vyjednávání se sněmovnou neměli tento bod podpořit a měli by jej do dolní komory vrátit.Klimatické dopady na prvním místěDoprava je zodpovědná za dvaadvacet procent emisí skleníkových plynů v Evropské unii. Na rozdíl od jiných sektorů se v dopravě zaznamenává od roku 1990 nárůst emisí. Vzhledem k nutnosti snižovat emise CO2 je jakékoli umělé snížení ceny nafty v rozporu s tímto klíčovým zájmem. Najít způsoby, jak zejména v dálkové dopravě nahradit fosilní paliva nebude jednoduché, ať už z organizačních důvodů, nebo důvodu malého stupně vývoje některých technologií. Jako první se samozřejmě nabízí přesun části dopravy z kamionů na koleje, ten ale vyžaduje jednak nárůst kapacity železnice, aby se na ni poptávaná doprava vůbec vešla, ale také dostatečnou motivaci pro dopravce tento způsob využít. A snížení ceny nafty je přesně opačnou motivací. Snížený výběr daní pak logicky bude chybět v rozpočtu pro další investice do dopravní infrastruktury.Kromě emisí CO2 mají naftové motory zásadní dopad na zdraví lidí produkcí pevných polétavých částic. Znečištění vzduchu vede mnoho vyspělých měst k plánům omezit nebo úplně zakázat vjezd dieselovým motorům do center, a v dlouhodobém měřítku pak k ukončení výroby osobních aut s dieselovým motorem vůbec. Snížení ceny nafty dává majitelům dieselových aut nesprávný cenový signál — v krátkodobém horizontu sice budou jejich cesty levnější, v dlouhodobém horizontu je ale jakákoli podpora dieselů v rozporu se snahou udělat naše prostředí zdravější. Majitelé dieselových aut by naopak měli dostat jasný signál, že v osobních automobilech je tento druh dopravy již dále neakceptovatelný.Hledisko výběru daníLoni stát vybral na spotřební dani z pohonných hmot 94 miliard korun, z toho z nafty 64 miliard. V České republice se totiž hlavně kvůli kamionům prodá skoro třikrát víc dieselu než benzinu. Ministerstvo financí uvedlo, že snížení sazby o korunu by znamenalo v daňovém inkasu minus 4,7 miliardy. Z této částky je 9.1 % zákonem určeno pro Státní fond dopravní infrastruktury, zbytek jde přímo do státního rozpočtu. Stát se o daný typ daňového výnosu nedělí s obcemi a kraji, na rozdíl od jiných daní.Z finančního hlediska podíl daní z paliv na celkovém výběru dlouhodobě klesá, ačkoli spotřeba paliv roste. Ještě v roce 1996 byl podíl paliv na celkovém daňovém výnosu deset procent, nyní hodnota klesla na přibližně čtyři procenta.Vzhledem k tomu, že spotřební daň na naftu a jiná paliva je počítána absolutní hodnotou v korunách a nikoli procentem, platí řidiči státu v důsledku inflace poměrově stále méně. Stát tak musí daňový výnos nahrazovat v jiných daních, například při zdanění práce, což je přesným opakem toho, co je v zájmu každé moderní země: více zdaňovat škodlivé činnosti, jako je znečišťování, a méně zdaňovat žádoucí činnosti, jako je práce.Dopad na ceny nafty a konkurenciCo se týká konečné ceny nafty u nás, aktuálně jsme na jedněch z nejnižších hodnot za posledních deset let. Nejnižší cena byla na začátku roku 2016, kdy spadla pod 25 Kč, k tomu jsme se přiblížili letos na jaře, kdy jsme byli těsně pod 26 Kč. Nyní jsme na 27 Kč. Nejčastěji jsme ale byli nad 30 Kč, v letech 2011-2014 dokonce nad 35 Kč za litr.Argumentace ministra Havlíčka, že naše ceny nafty jsou o dvacet procent nižší než v Polsku, je tak zavádějící. Koncovou cenu totiž do velké míry ovlivňují rozdílné sazby DPH. Nicméně profesionální dopravce, na které snížení daně dle vlády směřuje zejména, výše DPH nijak neovlivňuje, protože pro ně není nákladovou položkou. V Polsku se navíc nově platí deset procent ekologický poplatek.Dopravcům změna zásadně nepomůže, protože mnohem více situaci na trhu ovlivňují i jiné faktory. Jednak jsou to změny směnných kurzů, kde doplácíme na to, že ještě nemáme zavedené euro, jednak jde o lepší kontrolu technického stavu vozidel, jak upozorňuje Aktuálně.Již v minulosti si ministerstvo financí nechalo udělat studii, jak se projeví snížení ceny na poptávce. Zjistilo, že poptávka po naftě není cenově elastická, tedy že snížení ceny nevyvolá zvýšení poptávky. V roce 2015 ministerstvo financí argumentovalo, že by se pro vykrytí propadu výběru daně musela poptávka zvýšit o devět procent, což nenastalo ani v době největšího ekonomického boomu. Těžko tak očekávat, že to nastane v době ekonomického poklesu.Vybraná daň už nyní zdaleka nepokryje externalitySmyslem zdanění benzínu a nafty je nejen příjem státního rozpočtu, ale také srovnávání férových podmínek na trhu. Provoz automobilů totiž generuje takzvané negativní externality — například emise skleníkových plynů, znečištění vzduchu nebo hluk, které nejsou v jeho ceně promítnuty. Zdanění má za cíl alespoň část negativních externalit zpoplatnit, a nastavit tak rovné podmínky vůči jiným druhům dopravy.Hodnotu negativních externalit je možné vyčíslit, například náklady na zdravotní péči o lidi, kterým špinavý vzduch zničil zdraví. Georgina Santosová z Cardiffské univerzity porovnala ve své studii náklady na externality v jednotlivých evropských zemích s mírou zdanění benzínu a nafty. Z výzkumu vyplývá, že v České republice pokrývají spotřební daně zhruba jen třetinu hodnoty negativních externalit provozu dieselových motorů.To neznamená, že by se měly daně optimálně zvýšit na trojnásobek. Pro řešení některých druhů externalit je vhodnější využít jiné nástroje jejich pokrytí, nicméně je to zcela jistě argument proti snižování zdanění nafty.Jednorázové snížení zdanění nafty nijak neřeší nutnost nastavit zdanění, a tedy i příjmy do státního rozpočtu systémově. Některé země mají zaveden koncept tzv. profesionální nafty, kterým část daňového výnosu dopravcům vrací. Mají tak možnost lépe ovlivňovat poptávku po naftě, například stanovením konkrétních technických parametrů vozidel, kterých se tato vratka může týkat — a takto tlačit na lepší a modernější vozový park. Vratka se také netýká dieselu pro osobní auta, a tím pádem se nejedná o nepřímou podporu znečišťování ovzduší ve městech.Mnohem větší změny ale budou potřeba vzhledem k potřebě zásadně omezovat využití fosilních paliv v dopravě a přecházet na alternativy. Pokud je zároveň zdanění fosilních paliv hlavním zdrojem této kapitoly státního rozpočtu, je potřeba hledat jiné zdroje. Jako jeden ze slibných modelů se jeví technologicky neutrální koncept „pay-as-you-pollute“ (plaťte podle znečištění), který ukládá dopravcům platit daně podle ujeté vzdálenosti a produkovaných emisí. Ten ale vyžaduje koordinaci na úrovni celé Evropy, protože mezinárodní doprava je na úrovni jedné země v podstatě neregulovatelná.Z daného vyplývá, že namísto nekoncepčního snižování zdanění nafty je na místě přijít s iniciativou, která dlouhodobě a koncepčně vyřeší problém zdanění dopravy ve světle všech změn, kterými sektor prochází a v brzké době procházet bude. Prohlubování závislosti na levné naftě totiž vzhledem k nutnosti změn v dopravě znamená dlouhodobé zhoršování situace nejen pro dopravce, ale pro ekonomiku jako takovou.",
  "datum": "Domov → Komentář4. prosince 2020 v 15.11"
},
{
  "url": "https://denikreferendum.cz/clanek/32155-moje-postel-tvoje-postel-podoby-sexualniho-obtezovani-v-ramci-couchsurfingu",
  "name": "Moje postel, tvoje postel. Podoby sexuálního obtěžování v rámci couchsurfingu",
  "perex": "Couchsurfing se jeví být utopickou planetou, jež spojuje cestovatele a nezištné hostitele po celém světě. S rostoucím počtem uživatelů však přibývají tací, jež ho pojímají jako šanci na nezávazný sex.",
  "text": "↗\n„Kde začíná hranice sexuálního obtěžování?“ ptá se mne s váhavým úsměvem nad pěnou točeného piva Mia, jedna ze sebejistých couchsurferek, které jsem potkala a kterou se hostitel, vypadající jinak než na fotkách na profilu, pokoušel líbat, „protože měl pocit, že je vystresovaná a sex by ji uvolnil.“ Ilustrace Šárka Motyčková\n„Můj dům, tvůj dům,“ vítal mě obligátní formulkou Oussama. Společně jsme uvařili zeleninový tažin a povrchně si zakonverzovali.                   „A kde budu spát?“ rozhlížela jsem se po gauči. „Mám obří postel, vejdeme se na ni oba,“ kynul k ložnici.\nNáš reportážní tým tvoří od jeho vzniku samé ženy. Podpořte úderku, která u nás nemá obdoby!\n♥︎ Daruji\n×\nTakže moje postel, tvoje postel. Snad nic nezkusí, pomyslela jsem si, ale alarm se mi v hlavě nerozblikal. Šlo o moji třetí zkušenost s ubytováním přes Couchsurfing. Byla jsem okouzlená skutečností, že v době kapitalismu taková platforma vůbec existuje. Oussamovu dobrotu na jeho profilu opěvovalo čtrnáct pozitivních referencí.První noc od sebe naše těla dělil dostatečný prostor. Druhý den jsme prokřižovali tetuánskou medinu a zakouřili si z vodní dýmky ve zšeřelé kavárně. Když jsme pak přikrytí tmou leželi na posteli, zeptal se: „Nechceš sex?“ Dotaz pronesl fádně, jako by se ptal, zda nepotřebuji druhou přikrývku. Nezmohla jsem se na víc než na jednoslabičné „ne“. Dostatečný prostor od sebe dělil naše těla i druhou noc.Třetí den se mne pokusil políbit. Když jsem se odtáhla, snažil se zachovat si ego větou „Stejně nejsi hezká.“ Když jsem opakovala, že s ním spát nechci, ptal se „Proč?“, jako by muselo pro netouhu existovat „proto“ v podobě menstruace, přítele či panenství. V noci jsem ze svého těla musela shazovat jeho ruce. Nervozitou jsem se nevyspala.Odjela jsem do Tangieru, kde jsem u svého respektuplného hostitele — ba krále lidskosti — poznala další couchsurferku Merle. Bezprostřední dredařka s rozzářeným obličejem, se zrovna vrátila z Chefchaouenu, modrého města v horách. Neblahou shodou okolností za sebou měla stejnou zkušenost jako já. I s ní chtěl hostitel sdílet nejen postel.„Probudila jsem se uprostřed noci. Jeho tělo bylo namáčknuto na mém. Znejistěla jsem. Je to nedopatření? Odtáhla jsem se. Než jsem stačila usnout, jeho tělo se otíralo o mé. Tak jsem se odtáhla. On se přimáčknul. To se opakovalo, dokud jsem se neocitla na kraji postele. Sedla jsem si na zem a čekala na svítání,“ vyprávěla. Ráno mužovi sdělila, že odjíždí.Přestože oba překročili naše hranice a my jsme jim daly nevoli najevo, obě jsme váhaly, zda jim napsat negativní referenci. Na naše váhání se lze podívat shora a hodit nám jej s vinou za průběh neprospaných nocí v cizích postelích na hlavu. Nevarovat před chtivými prsty domnělých dobráků další potenciální oběti je bezohledné.Obě jsme však měly pocit, že jsme se neohradily dostatečně. V případě couchsurfingu se navíc pro oběti sexuálního obtěžování typický pocit spoluviny mísí s vděčností za projevené milosrdenství v podobě střechy nad hlavou.Poté, co jsem se odhodlala Oussamovi negativní referenci napsat, mi krom navztekaného vzkazu od něho přistála v inboxu děkovná zpráva od surferky, která u Oussamy hodlala přespat — dokud si nepřečetla o mé zkušenosti. Krátce nato byl jeho účet deaktivován — pravděpodobně si jej pro poskvrnění mou referencí smazal sám.Hostitel má navrchMoje první a nejzávažnější zkušenost se sexuálním obtěžováním v rámci couchsurfingu se odehrála před více než čtyřmi lety. Od doby, jež od setkání s Oussamou uplynula, jsem platformu použila nesčetněkrát — jak při cestování, v pozici hosta, tak v Praze v pozici hostitelky. Naučila jsem se na platformě pohybovat se zdravou opatrností a vybíravostí a vděčím jí za aleje nádherných dní a hovorů, za dosud trvající přátelství.Ne že by se mi nikdy více nepřihodilo, že hostitel projevil zájem o něco víc — až na dvě výjimky (z celkových vysokých desítek hostitelů) však mou odpověď okamžitě respektoval. Obě výjimky na mě taktéž zkoušely trik se sdílením postele.Naopak jsem to byla já, kdo pro omezené možnosti svého pokoje v pozici hostitelky příslušníkům obou pohlaví nabízel polovinu své obří postele — s přátelským upozorněním, že jim tím prokazuji důvěru. Jedinkrát se mi stalo, že se mě i kamarádku, která u mě spala též, host — na rozdíl od nás naprosto sťat vínem — pokusil políbit. Uložily jsme jej na zem a nic jsme si z toho nedělaly. Kdybych se však v totožné situaci ocitla sama a v pozici hosta, určitě bych se tak komfortně necítila. Hostitel má navrch — nachází se v důvěrně známém městě, v důvěrně známém doma, má klíče, síť kontaktů.Občas mi však ve zprávách přistane vzkaz od muže, jenž si síť plete se seznamkou. Párkrát mne ve zprávě potenciální host či hostitel oslovil jako „sweetie“ či „baby“, pročež se mým hostem či hostitelem nestal. Jindy se se mnou o vyprávění o sexuálním nátlaku ze strany hostitele podělila jiná surferka či surfer.Rozhodla jsem se proto zjistit, jak často hostitelé na planetě Couchsurfing svou moc nad situací zneužívají. S dotazem na zkušenosti se sexuálním obtěžováním jsem obepsala své bývalé hosty a hostitele a totožný dotaz jsem umístila do skupin couchsurferů na Facebooku.Počet uživatelů se za deset let zdesetinásobilAmeričan Casey Fenton v roce 1999 ukořistil levnou letenku na Island. Na ubytování v jedné z nejdražších zemí světa ale neměl. Hacknul proto databázi islandské univerzity a kontaktoval s žádostí o přespání patnáct set náhodných studentů. Obdržel desítky kladných odpovědí. Pobyt v Reykjavíku strávil u bluesového zpěváka a o pět let později založil Couchsurfing.Základním posláním Couchsurfingu je propojit cestovatele a nezištné hostitele po celém světě. Přijímat sebemenší poplatky za ubytování přes Couchsurfing znamená porušit pravidla a koledovat si o deaktivaci účtu. Nejde o to mít kde složit hlavu a krosnu. Většina hostitelů od hostů očekává společně strávený čas, nálož konverzací, nové pohledy na svět. Zároveň lze síť pojímat jako naději na socializaci během osamoceného cestování: oslovit místní skrze platformu či se účastnit setkání couchsurfingové komunity.Prvních pár let se počet surferů na celém světě pohyboval v řádech stovek tisíců a platforma představovala neznámou komunitu převážně dlouhodobých cestovatelů. Díky rostoucí přístupnosti cestování pro populaci globálního severu se počet uživatelů Couchsurfingu za posledních deset let více než zdesetinásobil na patnáct milionů. Na síť se vmísili lovci suvenýrů a selfíček, kteří hledají hostel zadarmo, a oportunisté, kteří v otevřenosti komunity zavětřili benefity.Využívání Couchsurfingu bylo po většinu doby bezplatné. Teprve v květnu 2020, prý kvůli koronavirové krizi, Couchsurfing své služby bez varování zpoplatnil.Platforma nicméně závisí na důvěře — a především na referencích uživatelů. Dříve šlo napsat referenci z pozice hosta či hostitele komukoliv. Dnes tak lze učinit pouze v případě, že host zaslal hostitelovi žádost na konkrétní data, kterou hostitel přijal. Po konci avizovaného pobytu mají obě strany na sepsání reference dva týdny.Reference se na profilu objeví poté, co referenci napíše i druhý — nelze tedy vyčkávat a napsat někomu negativní referenci proto, že mi ji napsal i on — nebo po uplynutí dvoutýdenní lhůty. Nic mezi pozitivní a negativní referencí neexistuje, co jednou zveřejněno jest, smazat či změnit nelze. Jakéhokoliv uživatele lze krom toho anonymně nahlásit. V rámci ochrany před spamem či neosobními žádostmi o nocleh nelze kontaktovat více než deset surferů denně. Oslovit uživatele za účelem rande či sexu a obsah se sexuálním podtextem jsou zakázány.Pokud hostím ženy, spíme v mé posteli a máme sexPozornost k bezpečnosti Couchsurfingu přitáhl případ, který se odehrál v roce 2009 v britském Leedsu. Hostitel cestovatelce sdělil, že si ji chce vzít a milovat se s ní — pokud k sexu svolí, bude to rychlovka. Vyhrožoval ale, že když se pokusí utéct, zabije ji a pak sebe. Dvakrát ji znásilnil a donutil ke koupeli s úmyslem očistit její tělo od důkazů.V Itálii hostitel servíroval surferkám drinky se sedativy. Co následovalo, si ženy nepamatovaly. „Trvalo několik dní, než jsem si uvědomila, že jsem byla sexuálně zneužita. Napsala jsem mu na Facebooku, co se stalo. Přiznal, že jsme měli sex. Cítila jsem se jako kurva. Měla jsem pocit, že už mě nikdo nebude chtít. Přesvědčil mě, že to byla moje chyba, že jsem to chtěla,“ vypověděla jedna z obětí. Trvalo rok, než se jedna surferka odhodlala dotyčnému napsat negativní referenci, za což jí virtuálně vyhrožoval. Až poté se ozvaly další oběti. Do té doby měl reference výborné.Popsané zločiny jsou extrém a běžné podoby zneužívání platformy neilustrují. Zvláště ten italský byl však dost zmedializován. Přesto zněl první komentář pod mým dotazem na zkušenosti se sexuálním obtěžováním ve facebookové skupině Couchsurfing Prague následovně:          „S ničím takovým zkušenosti nemám a ani jsem o ničem takovém neslyšel. Neobviňuj, nekritizuj a nehaň nejlepší platformu na světě.“Komentář měl opačný efekt než si autor, muž, pravděpodobně přál. Strhla se pod ním lavina nesouhlasných, zpravidla ženských, reakcí, z nichž jedny vyvracely mužovo tvrzení s odkazem na své zkušenosti, jiné mne vyzývaly, abych jim zaslala soukromou zprávu. Ozvaly se mi desítky lidí, mezi nimi jednotky mužů.Výsledky pátrání mezi mými hosty a hostiteli byly následovné: každá mnou oslovená žena má zkušenost přinejmenším se zprávami se sexuálním podtónem. Sexuálně obtěžováni byli i dva z oslovených mužů.Amy, třicetiletá tmavovláska, jejíž zraky pro ostrost jarního slunce kryjí obří sluneční brýle, se rozvážně pouští do jmenování svých zkušeností. Hostitel v Indii, který se nejprve vymluvil, že ji hostit nemůže, načež jí doporučil hotel, vloudil se k ní do pokoje a žádal, aby s ní mohl spát v posteli. Hostitel ve Finsku, který jí během ulepeného tance navrhoval, že si to spolu s jeho přítelkyní rozdají ve třech, zatímco z jeho dechu čpěl chlast. Hostitel v Barceloně, který jí bez rozpaků napsal: „Pokud hostím muže, nechávám je přespat na gauči. Pokud hostím ženy, spíme v mé posteli a máme sex.“ Než ho stačila nahlásit, stihl si ji zablokovat, čímž jí znemožnil jeho profil nalézt.„Měl pozitivní reference i od žen — takže některým jeho podmínky nevadí. Já s hosty ani hostiteli ze zásady nic nemám. Nechci, aby muži sex od surferek očekávali,“ vysvětluje hlubokým hlasem, který ladí s dojmem, jejž budí. S dojmem rozhodné ženy, která má situaci pod kontrolou. Vždy se raději pokouší nalézt si hostitelku. Vždy zůstává s čerstvě poznanými hostiteli střízlivá. Vždy jedná dříve, než situace vygraduje.         „A přesto zkušenosti s obtěžováním mám. Pokud někdo tvrdí, že se sexuální obtěžování couchsurfingu netýká, sám je pravděpodobně pachatelem,“ vrtí znechuceně hlavou.Kde začíná hranice obtěžování„Mnoho případů obtěžování přes Couchsurfing se vyznačuje dvěma rysy: nepozorným přečtením hostitelových referencí a nezanecháním negativní reference,“ napsala mi žena, která Couchsurfing používá od roku 2006.V Praze jsem osobně potkala tři ženy, jež mne přes Facebook kontaktovaly. Všechny byly jako Amy: vyznačovaly se zdravým sebevědomím, opatrností a zároveň rázností. V případech zneužívání Couchsurfingu k sexsurfingu postupovaly jako podle příručky: situaci nenechaly eskalovat, naopak se z ní pokusily vybruslit, dotyčnému zanechaly negativní referenci a zpravidla jej i nahlásily.Kontaktovalo mne však mnoho žen, které v podobných situacích sebejistě postupovat nedokázaly a které často, jak naznačeno výše, ani nenapsaly negativní referenci. Nejčastěji to vysvětlovaly dvojicí argumentů: „Měla jsem pocit, že se zas tak moc nestalo.“ a „Měla jsem pocit, že to byla moje chyba.“ Argumenty, s nimiž by se jistě ztotožnily další oběti sexuálního obtěžování obecně, ilustrují míru normalizace sexismu v naší společnosti a zároveň přetrvávající tendence činit z jeho obětí spoluviníky.„Kde začíná hranice sexuálního obtěžování?“ ptá se mne s váhavým úsměvem nad pěnou točeného piva Mia, jedna ze sebejistých couchsurferek, které jsem potkala a kterou se hostitel, vypadající jinak než na fotkách na profilu, pokoušel líbat, „protože měl pocit, že je vystresovaná a sex by ji uvolnil.“Stejnou otázku si zřejmě pokládají ženy, které se se mnou o svou zkušenost podělily, aby následně dodaly: „Nejsem si jistá, jestli to bylo obtěžování,“ přestože je jejich chování obtěžovalo.Až na cestovatelku, která s kamarádkami utíkala z bytu hostitele oknem poté, co jim zfetovaný pouštěl na obří obrazovce porno a snažil se je osahávat, nikdo z mých respondentů nebyl v přímém ohrožení. Někteří sexsurfeři pokoušejí štěstí přes lest „moje postel, tvoje postel“, jiní hosty opíjejí v naději na povolnost, další před spaním prohodí zdánlivě nevinně: „Kdyby něco, dveře do mé ložnice máš otevřené.“Zneuživatelé sítě na surfery vyvíjejí tlak sérií narážek, vtipů o sexu, letmých, ne však nezbytných, doteků. Jenže i laškovné vtipkování o sexu sotva poznaného člověka zneklidní, zvlášť pokud muž hostí osamělou ženu a zvlášť pokud na pro ni cizí město padla noc.Obtěžováni jsou i mužiK číhání na sexuální partnery je zneužívaná funkce hang out, jež umožňuje kontaktovat členy, kteří se nacházejí v témž městě a mají chuť někoho potkat, či hromadná setkání couchsurferů. Nezávisle na sobě mi dvě surferky z Vancouveru napsaly o hostiteli, který se na setkáních komunity pokouší vyhlídnutou oběť oddělit od ostatních a dostat k sobě domů. Přestože několik cestovatelek dosvědčilo, že je obtěžoval, členem vancouverské komunity zůstává.Ženy, které k hledání hostitelů využívají funkci public trip, takže na svém profilu zveřejní, v jakém městě a v jaká data nocleh shánějí, se potýkají s desítkami pozvánek od single mužů, kteří mají reference pouze od žen. „Takže jejich záměr se zdá jasný,“ shrnuje jedna z nich.Rostoucí počet žen raději shání nocleh výhradně u žen, případně párů či rodin. Mnozí muži se zase vyhýbají gayům. „Opakoval, že je gay a že nesmím mluvit s místními ženami, protože jsou to děvky. Já opakoval, že mám přítelkyni, kterou miluju. Přesto dál vyprávěl o svých gay zkušenostech a trval na tom, že i já se stanu gayem. Měl jeden pokoj a matraci dostatečně velkou pro čtyři lidi. Zapnul klimatizaci, takže se v pokoji ochladilo, a prohlásil, že má jenom jednu deku. Naštěstí jsem měl spacák,“ napsal mi německý biker. V noci ho probudilo, jak se ho hostitel pokouší obejmout. Druhý den odjel. Ani on referenci nenapsal. „Je to pro mě zábavná historka. Nikoho by neznásilnil,“ vysvětluje lakonicky. Ohrožen se necítil, je zběhlý v sebeobraně.Aniž bych chtěla zkušenosti mužů zlehčovat, pocit neohroženosti tváří v tvář projevenému chtíči couchsurfera představuje jejich častý společný znak. Není tomu tak pouze díky fyzické zdatnosti. „Dívky většinou odmítnutí pochopí a stáhnou se — ani ty, které stránku využívají jako sexsurfing, netlačí na pilu. Nikdy situace nevygradovala tak, že bych je chtěl vykopnout z bytu,“ popisuje jeden z mých bývalých hostitelů. Do situace nepříjemného obtěžování se dostal až v pozici hosta: „Komunikovat s dotyčnou bylo těžké, později se svěřila, že má psychické problémy. Chtěl jsem odejít, ale byly tři ráno. Na maloměstě.“Pozitivní reference couchsurfing bez obtěžování nezaručují. Internetem se tak šíří návody, jak reference číst. „Zkontrolujte, kolik má hostitel referencí od opačného pohlaví a kolik z nich je podezřele lákavých. Nevěřte mrkacím smajlíkům,“ doporučuje web Go girls guide.Jak svést zlobivou couchsurferkuPřes Couchsurfing se často potkají cestovatelé, mezi nimiž se přelévá až moc vzájemné přitažlivosti na to, aby se drželi zpátky — tak jako na jiných sítích, tak jako v životě. Stává se to tím spíš, že pravidelní uživatelé kontaktují právě couchsurfery, s nimiž na základě dojmu z profilu sdílejí zájmy, myšlenky, sny. Někteří se rozloučí po pár nocích, z jiných se stávají páry. „Občas vtipkujeme, že kdo nic s nikým přes couchsurfing neměl, není skutečně oddaným couchsurferem,“ píše administrátorka platformy na webu YouQueen. Dodává však, že randění s couchsurferem je povoleno pouze, pokud se děje neplánovaně, a doporučuje v případě sympatií počkat na další setkání, kdy nebude ani jeden v křehké situaci odkázanosti na neznámého člověka na neznámém místě.Existují však uživatelé, kteří nadvládu hostitele nad situací systematicky zneužívají. Zatímco někteří, respektive zpravidla některé, sdílejí návody, jak se vyhnout sexuálním predátorům, někteří, zpravidla muži, se naopak dělí o rady, jak Couchsurfing přeměnit v sexuální důl. Virální článek cestovatele Johna Mavericka nese titulek Jak svést zlobivou couchsurferku.„Co byste řekli na to, že k vám přijede nádherná blondýna s exotickým přízvukem, propaříte spolu celý víkend a pak si užijete? Seznamte se s platformou, která to umožňuje, s Couchsurfingem,“ píše Maverick a pokračuje výčtem rad, jak si má alfa hostitel vyplnit profil, vybírat surferky a den po dni je svádět: „Obvykle používám všechny triky, abych holku dostal do postele, ale vzhledem k riziku negativní reference na couchsurferky tolik netlačím,“ vysvětluje. Historkami styků se surferkami se muži chlubí i na webu Couchbangs a Julianne Zigos v článku pro Business Insider Couchsurfing rovnou označuje za nejlepší aplikaci pro fanoušky nezávazného sexu. Jenže kde jsou ženy a jejich verze příběhů?„Bylo mi Josého líto. Byl zdeprimovaný z nedostatku práce a z absence přítelkyně. V jednu chvíli mě požádal: Nech mě, abych tě miloval! Cestovala jsem, nehledala jsem přítele ani lásku, maximálně něco nezávazného. Řekla jsem mu, že není dobrý nápad spolu spát, protože nejsme na stejné vlně,“ otevírá svůj příběh na webu Vandenmagazine anonymní surferka.Čtvrtou noc Josého svádění zabralo. Nechala ho, aby ji vysvléknul, ale polibky a doteky nebyla schopná opětovat. Řekla mu, že to není „ono“. Opakovala, ať přestane. On ji obrátil na břicho. Když ho na cestě pro pilulku po zkonfrontovala se skutečností, že ji znásilnil, omluvil se, „asi jakoby mi omylem šlápl na nohu“, a dodal, že si přál, aby otěhotněla a musela s ním zůstat.„Považuji se za feministku. Cítím se být silnou ženou, která má kontrolu nad svou myslí, tělem i sexuálním životem. Až po této zkušenosti jsem začala svůj smysl pro kontrolu zpochybňovat, vybavovat si předchozí situace, kdy mě k sexu někdo přiměl, přestože jsem to až tak moc nechtěla,“ uzavírá. Kolik návštěvnic Johna Mavericka, kterému se prý daří vlákat do postele tři ze čtyř surferek, by se s jejími slovy ztotožnilo?Jak učinit couchsurfing bezpečnějšímAdministrátorům Couchsurfingu jsem zaslala pět dotazů. Zajímalo mě, zda vzhledem k rostoucímu počtu uživatelů plánují inovace bezpečnostních opatření, konkrétní informace o tom, co vede ke smazání uživatelova profilu, nebo zda hodlají napravit nedostatky, na něž mě uživatelé upozornili. Odpovědí mi byl email s odkazy na obecné návody, jak nepříjemným situacím předcházet a jak v případě, že nastanou, postupovat, které jsem měla prostudované. Na druhý email jsem odpověď nedostala.Na základě zkušeností, rešerší a debat s ostatními uživateli jsem administrátorům dala dohromady pět přátelských tipů:Změny v systému nahlašování. Couchsurfery, kteří nahlašují členy pourušující pravidla komunity, frustruje skutečnost, že je administrátoři neinformují o tom, jak vůči problémovému uživateli postupovali. Sexuální predátoři zpravidla v reakci na náhlašení dostanou pouhé varování ve stylu „někdo se s vámi necítil bezpečně“ a jejich profil je nadále aktivní. Zaslouží více přísnosti. Zároveň by možnost někoho nahlásit jakožto diskrétní forma upozornění na nevhodně se chovající uživatele měla být více zdůrazňována — třeba v emailu, který surfera po konci pobytu vyzývá k sepsání reference.Deaktivace profilů s velkým počtem negativních referencí. Pokud někdo přivádí surfery do nekomfortní situace opakovaně, nemá na síti co dělat.Opatření pro nouzové situace. V současnosti Couchsurfing nemá pro uživatele jinou radu, než aby v nouzové situaci volali policii. Co takhle pro případ nouzové situace obohatit aplikaci o speciální tlačítko, nebo vytvořit síť ověřených hostitelů, u nichž může surfer žádat o přístřeší, pokud se necítí bezpečně? Mnozí hostitelé už těm, kteří se do nepříjemné situace dostanou, nocleh na poslední chvíli poskytují. Stojí za to je zorganizovat.Ověření profilů. Jelikož se sexuální predátoři, jejichž profil byl deaktivován, na síť mohou vrátit pod jinou identitou, stojí za zvážení, kolik uživatelům a jejich internetovým identitám nechat volnosti.Návrat k systému Open CouchRequests. Dříve žádosti o nocleh na poslední chvíli probíhaly na otevřeném fóru. Právě žádosti o nocleh na poslední chvíli jsou snadno zneužitelné — surfer nemá čas profily řádně zhlédnout. Pokud by na žádost o nocleh na poslední chvíli reagoval proslulý zneuživatel sítě na otevřeném fóru, jiní členové místní komunity by měli šanci cestovatele varovat.I když administrátoři mohou, a hlavně by měli na bezpečnostních opatřeních a podpoře uživatelů pracovat, jsme to my, uživatelé, kdo komunitu tvoří. V první řadě musíme užívat nástroj referencí zodpovědně a upřímně. A pokud snad opět zaváháme, zda se o svou obtěžovací zkušenost veřejně podělit, mysleme na další surferky a surfery, které svým váháním vystavujeme riziku. Vždyť právě díky solidaritě vůči dosud nepoznaným lidem Couchsurfing nadále funguje jako reklamami neznečišťovaný zázrak v době, v níž má zdánlivě vše svou tržní hodnotu.",
  "datum": "Svět → Reportáž9. ledna 2021 ve 12.23"
},
{
  "url": "https://denikreferendum.cz/clanek/32168-hlubsi-koreny-vnitroamerickeho-konfliktu",
  "name": "Hlubší kořeny vnitroamerického konfliktu",
  "perex": "Konflikt v americké společnosti, který naplno vyhřezl při útoku na Kapitol, není nový. Vine se celými dějinami USA od jejich vzniku, promítl se do občanské války i do střetů v 60. letech. Překonat jej může jen pokračující emancipace.",
  "text": "↗\nJeden z pólů americké společnosti navazuje už na motivaci otců poutníků ze slavné lodi Mayflower, která odplula roku 1620 v počtu 102 lidí včetně posádky z jihoanglického Plymouthu. Noví osadníci byli puritáni, náboženští radikálové, v jejichž prostředí později vzniká fundamentalismus se svou náboženskou a politickou agendou. Malba William Halsall, WmC\nPokus Trumpových oddaných obsadit Kapitol a zabránit Kongresu USA ve vyhlášení Joea Bidena za řádně zvoleného prezidenta, při němž přišlo o život pět lidí, ukazuje konflikt uvnitř Spojených států ještě ostřeji než různé události z poslední doby. \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nKomentátoři kladou rozvoj této polarizace americké společnosti do posledních desetiletí. A opravdu se dá poukázat na impeachment vedený vůči Billovi Clintonovi z roku 1998, na těsný a sporný výsledek prezidentských voleb v roce 2000, na mimořádně ostrou kampaň Donalda Trumpa v zápasu o prezidentskou funkci s Hilary Clintonovou. Po období relativního klidu nastala polarizace, již český velvyslanec v USA Hynek Kmoníček spojuje s tamějšími demografickými změnami. Historická paměť je bohužel krátká a zapomětlivá. Podobné rozštěpení postojů můžeme konstatovat v šedesátých letech minulého století. když část populace a voličstva sympatizovala s hnutím mládeže, s beatníky a dětmi květin (hippies), jakož i s afroamerickým bojem za stejná lidská a občanská práva, jakých si užívali takřečení WASP, bílí protestanti anglosaského původu. Na druhé straně stáli konzervativci, jejichž extremní podobou byl Ku-klux-klan. Snad není marné připomenout, že polarizace americké společnosti má mnohem delší historii, než se odhaduje v současných komentářích. Řekl bych, že jeden z pólů navazuje už na motivaci otců poutníků ze slavné lodi Mayflower, která odplula roku 1620 v počtu 102 lidí včetně posádky z jihoanglického Plymouthu. Připlulo jich 103, protože na lodi se narodilo jedno dítě. Další skupiny na to navazovaly do poloviny 17. století.Noví osadníci byli puritáni, náboženští radikálové, v jejichž prostředí později vzniká fundamentalismus se svou náboženskou a politickou agendou. Patří k tomu doslovné chápání Bible i s jejími k násilí vybízejícími texty. Podobu nábožensko-politického extremismu získává uvedená tradice v novém hnutí QAnon. Jeho původcem je anonym, který o sobě na sociálních sítích uvádí, že je státním úředníkem s prověrkou stupně Q (odtud pseudonym), která mu poskytuje přístup ke státním tajemstvím.Svět obletěly fotografie z Kapitolu ukazující vyšňořeného, rohy opatřeného „šamana“ QAnon. Podle hnutí QAnon probíhá globální konflikt, v němž stranu dobra reprezentují američtí evangelikálové, z nichž nejvýznamnější část reprezentují takzvaní jižní baptisté z oblasti označované jako Bible Belt, biblový pás, Trumpovy voličské opory jako státy Alabama, Tennessee, Mississippi, Louisiana, Texas.Stranu Zla podle QAnonu zastupují George Soros, Bill Gates, hollywoodské celebrity, britská královská rodina, papež a dalajlama. Všechno to jsou tajní satanisté, kteří unášejí a zneužívají malé děti, zabíjejí je a z jejich krve si vyrábějí omlazovací prostředek. Donald Trump je v tomto systému zachráncem a pomůže spravedlivým přečkat násilný konflikt, který nás všechny čeká.Druhý z hlubších kořenů vnitroamerického konfliktu tvoří otcové zakladatelé, mezi nimi nejznámější Benjamin Franklin, Georges Washington, Thomas Jefferson, Alexandr Hamilton. V jejich prostředí bylo silným inspiračním zdrojem svobodné zednářství. Navazovali na rosikruciánské hnutí 17. století a na renesanční hermetismus, jehož významným mluvčím byl Giovanni Pico della Mirandola, který se zabýval kabalou a myšlenkou na spojení a smíření všech náboženství. Sepsal spis O lidské důstojnosti, který je první systematickou formulací humanismu. Některé jeho teze Řím označil za heretické.Křesťanství amerických otců zakladatelů bylo nedogmatické, otevřené. Bylo ochotné k dialogu a hledalo shodu konfesí uvnitř křesťanstva a jeho shodu s jinými náboženskými či filozofickými směry. Že polarizace americké politické scény není nová nám připomíná i občanská válka z let 1861—1865. Geografie otrokářské Konfederace a liberální Unie částečně připomíná mapu voličské přízně Donalda Trumpa a Joea Bidena. Důsledkem války Severu proti Jihu bylo zrušení otroctví, rozšíření občanských svobod zakotvené v dodatcích k Ústavě a hospodářský rozmach do té doby chudého Jihu. Mezi demonstranty na pár hodin okupující 6. ledna washingtonský Kapitol vlály i vlajky Konfederace. Někteří Trumpovi odpůrci se bohužel vyslovovali, jako by jim bylo líto, že policie při obraně sídla Kongresu zasáhla relativně mírně. Umožnila demonstrantům několik hodin okupaci budovy. Policie zastřelila jednu demonstrantku, válečnou veteránku, a okolnosti onoho tragického zásahu, například zda nešlo o ochranu před jejím útokem, nejsou ještě podrobně známy. Zemřeli další tři demonstranti a jejich úmrtí se jistě bude dál dokumentovat a vyhodnocovat. Na následky zásahu zemřel jeden policista. Vzhledem k razanci protrumpovských útočníků byl zásah policejních sborů civilizovaně umírněný. Jeho kritici právem poukazují na to, že v různých případech letních demonstrací Afroameričanů a jejich spojenců v souvislosti s kauzou zabití George Floyda policistou v Minneapolis byly policejní zákroky na různých místech mnohem ostřejší. Policie v USA je značně decentralizována, není to monolit z hlediska metod, ani z hlediska ideového zázemí. Některé její složky nebo někteří jednotlivci mohou mít rasistické tendence. Nadějné však bylo gesto policistů v Severní Dakotě na začátku loňského června, kteří hromadně poklekli před demonstranty za rasovou rovnoprávnost a odprosili je za své kolegy. Ostřejší zásah by ani v tomto případě nepřispěl k řešení sporu se staletými historickými kořeny. Sporu zásadních životních postojů. Nepřekoná-li se konflikt životních filozofií sám, například v generačním vývoji, může ho represe tlumit, ale nepříznivé okolnosti ho mohou kdykoli v budoucnu oživit.\nIvan Štampach má naprostou pravdu v tom, když poukazuje na hlubší kořeny hluboké ideové rozpolcenosti americké společnosti. A to včetně rozpolcenosti rasové respektive rasistické.V rozruchu kolem útoku rozvášněného davu na americký Kongres prakticky naprosto zanikla zpráva vydaná v té samé době, když příslušný státní návladní vyhlásil, že není žádný zákon, na jehož základě by z jakéhokoli trestného činu bylo možno obvinit onoho (bílého) policistu, který ze své služební pistole sedmkrát (!) střelil do zad Afroameričana, když tento nereagoval na jeho výzvy a chystal se nastoupit do svého auta. Přitom tento muž policistu nijakým způsobem neohrožoval; jedinou jeho - případnou - zbraní by mohl být nůž, který ležel v autě na podlaze.Ten policista tedy střílel na fakticky neozbrojeného muže, který ho žádným způsobem neohrožoval; střílel na něj před zraky jeho malých dětí, a nestačilo mu že ho - z bezprostřední blízkosti - zasáhl jednou, ale vyprázdnil do něj skoro celý svůj zásobník. Jako by to byl jenom nějaký terč na střelnici. A přesto americký žalobce (také bílý, a evidentně konzervativní) nenachází sebemenší zákonný důvod k tomu, onoho policistu obžalovat z jakéhokoliv trestného činu! Buďto jsou tedy americké zákony naprosto zvrácené; anebo je zvrácený jejich výklad.V každém případě platí: Spojené státy, které se tak rády vydávají za vedoucí mocnost západního \"demokratického\" světa, ve velmi mnohých ohledech strašlivým způsobem zaostávají za standardy právního státu zcela běžnými v západní Evropě. Aby si nějaký policista podle své libovůle udělal živý terč z někoho kdo pouze ignoruje policejní výzvy, a přitom nebyl tento policista naprosto žádným způsobem za svůj či postižen - něco takového by bylo v právních systémech západní Evropy naprosto nemyslitelné.Společnost Spojených států je - řekněme to zcela otevřeně - v mnohých ohledech nejen rozpolcená, ale vysloveně zaostalá, reakční. My jsme dlouhá léta měli tendenci bagatelizovat všechny rasistické i jiné excesy ve Spojených státech - protože se jimi neustále oháněla propaganda totalitního režimu, které jsme si navykli nevěřit ani slovo. Ale je to narůstající počet událostí z poslední doby, které nám sdělují, že přesto je to všechno pravda; že americká spravedlnost je velice selektivní, a že kdo se ocitne na nesprávné straně nebo má jenom \"nesprávnou\" barvu kůže, ten nejenže na to může šeredně doplatit, ale u spravedlnosti amerického typu nenalezne nakonec žádné zastání.Na ČT24 byl 10. ledna před půl šestou v podvečer odvysílán komentář Češky žijící v New Yorku Věry Navrátilové. Velmi výmluvným způsobem v něm popsala poměry v Americe, které jí, jak sama sdělila, upomínají na dobu před rokem 1989 v ČSSR. Ani běžná snaha politicky si nezadat někdy k normálnímu životu nestačí.  Opatrnost, pokrytectví a poplatnost se potom určitě týkají i vlivných osobností, včetně politiků. U nás jsme seznamováni hlavně s požadavky na politickou korektnost, někdy v USA (pro nás) směšnými, a proto zesměšňujícími (liberály). Jde však jen o jednu stranu amerického rozvodí, které se zvedá do výše.Když byla v prosinci ve Washingtonu demonstrace probidenovského tábora, vysílal z místa živě komentátor ČT. Mladého kluka, který šel okolo a zdravil do kamery, \"odchytil\" a položil mu stručnou otázku. Vzhledem k rozpačité odpovědi přidal ještě dotaz na jméno. Mladík udělal posunek říkající jasně, že \"není včerejší\" a odešel. Čekal bych (čekali bychom v ČR) něco jako \"I am Jack. And you?\" Spíš než americké to bylo čínské.Staré vtipy \"Setkají se Rus, Čech a Američan...\" už stejně vyšly z módy.Díky za upozornění na ten rozhovor s naší (sympatickou) krajankou v USA, pane Horáku. Sice mi nějakou chvíli trvalo než jsem ho našel v dlouhém vysílacím bloku v archivu ČT, ale stálo to za to. Pokud si ještě někdo snad dělal iluze o stavu současné americké společnosti, pak přinejmenším teď by z těchto iluzí musel vystřízlivět. Navíc je to autentická zpráva z první ruky.",
  "datum": "Svět → Sloupek11. ledna 2021 v 8.27"
},
{
  "url": "https://denikreferendum.cz/clanek/32170-dohoda-o-pratelske-spolupraci-se-systemovym-rivalem",
  "name": "Dohoda o přátelské spolupráci se systémovým rivalem",
  "perex": "Uzavření investiční dohody mezi Evropskou unií a Čínskou lidovou republikou není možno po událostech loňského roku brát za cokoli jiného, nežli za fatální selhání evropské diplomacie.",
  "text": "↗\nČínská média uzavření dohody slaví i vyvedenou grafikou. Repro DR\nNa konci minulého roku během videokonference za přítomnosti Si Ťin-pchinga, Ursuly von der Leyenové, Charlese Michela, Angely Merkelové a Emmanuela Macrona bylo po sedmi letech jednání potvrzeno přijetí investiční dohody mezi Evropskou unií a Čínskou lidovou republikou. Stalo se tak bez ohledu na události minulého roku, které potvrzují, že Čína je systémovým rivalem Evropy, který nedodržuje uzavřené smlouvy a mezinárodní úmluvy a ohrožuje stávající pravidla mezinárodního řádu i samy hodnoty, na nichž je založená Evropa.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nOptimistická prohlášení Když na konci minulého roku Evropská komise po letech jednání uzavřela s Čínskou lidovou republikou dohodu o investicích (Comprehensive investment agreement), Ursula von der Leyenová prohlásila, že dohoda je „milníkem ve vztazích s Čínou a v naší obchodní agendě založené na hodnotách“. Vyjádřila také přesvědčení, že dohoda otevírá dveře evropským firmám do Číny a Čínu přiměje k tomu, aby se přihlásila k „principům udržitelnosti, transparentnosti a rovného přístupu“. Připustila pouze, že zde jako citlivý bod zůstávají lidská práva s poukazem na skutečnost, že ČLR odmítá přijmout dvě základní úmluvy Mezinárodní organizace práce proti nucené práci. Nicméně představitelé ČLR prý souhlasili, že jejich země bude v tomto směru „vynakládat soustavné úsilí“ ke zlepšení situace.Čínský tisk ohlašoval uzavření dohody triumfalisticky s titulkem „Splněno podle plánu!“ a s obrázkem čínské a evropské vlajky, jak se prolínají na modrorudém pozadí. Média citovala adorovaného vůdce strany Si Ťin-pchinga, který sice také slíbil otevřené tržní prostředí, na prvním místě však jako přínos dohody jmenoval společný boj proti koronaviru a hovořil o oboustranně prospěšné spolupráci, multilateralismu a společném úsilí zachovat světový mír. Na okraj generální tajemník sice připustil, že mezi ČLR a EU existují jisté odlišné názory, ale ty se prý v dialogu, a hlavně s respektem k odlišnostem, jistě vyřeší. O příslibu zrušit nucenou práci nepadlo ani slovo — stejně jako na straně Evropské komise nezaznělo, že pokud by Komunistická strana Číny skutečně chtěla zakázat nucenou práci, mohla by tak učinit lusknutím prstů bez plýtvání časem a „vynakládání soustavného úsilí“.Událostem navzdoryDohoda vznikla bez ohledu na mnohé události minulého roku, na nichž se opakovaně jasně ukázalo, že ČLR není důvěryhodný partner a své globální mocenské ambice nemíní podřizovat žádným úmluvám ani mezinárodnímu právu. Na jaře ČLR přijala zákon a státní bezpečnosti, na jehož základě škrtla autonomii zaručenou obyvatelům Hongkongu v platné mezinárodní dohodě s Velkou Británií, a rozvinula represe proti opozičním poslancům a prodemokratickým aktivistům. V těchto dnech jsou zatýkání a obviňováni, že se dopustili závažných provinění ohrožujících státní bezpečnost. Přitom se dopustili jen toho, že v souladu s platným zákonem drtivě ve volbách do místních zastupitelstev porazili politické síly odmítající zahájit slibované reformy k posílení demokratické samosprávy.V průběhu roku pokračovala genocida muslimského obyvatelstva Ujgurské autonomní oblasti Sin-ťiang. Nucená práce je zde součástí probíhajících represí stejně jako „převýchova“, která místní obyvatele nutí pálit knihy v ujgurském a kazašském jazyce, nebo sterilizace žen „od 19 do 50 let“. \nKomentář●Olga Lomová\nJedna Čína a „provincie Taiwan“\nČínské oddíly se stahovaly k indickým hranicím, kde čínští vojáci postupně obsazují sporné území nikoho, a tak vysoko v horách opakují stejnou taktiku, kterou s úspěchem již delší čas uplatňují v Jihočínském moři, kde na opuštěných ostrůvcích budují vojenské základny. Dřívější rozhodnutí mezinárodní arbitráže, že ostrovy Číně nepatří, Čína ignoruje. V minulém roce se dále stupňovala mezinárodní šikana a hrozby, včetně hrozeb vojenských, na adresu Tchaj-wanu, který je podle čínské vlády součástí Číny, bez ohledu na to, že se jedná o fakticky nezávislý stát.  Čínská lidová republika v minulém roce také zavedla opatření diskriminující australské firmy jako pomstu za požadavek australského premiéra vyšetřit původ koronaviru. Evropy se bezprostředně dotklo počáteční zatajování wuchanské epidemie, ovlivňování rozhodnutí Světové zdravotnické organizace a později agresivní vymáhání rituálních projevů vděčnosti za „pomoc“ s dodávkami zdravotnického materiálu. Pochybnosti Evropské komise nevzbudily ani neurvalé útoky na adresu evropských zemí šířené čínskými diplomaty ve strategii „vlčí diplomacie“, včetně skandálního výroku čínského ministra zahraničí na adresu předsedy Senátu Vystrčila. Kapitola sama pro sebe je působení jednotné fronty, desinformace a snaha ovlivňovat veřejné mínění. Centralizace a sílící vliv stranyPochybnost o možnostech „transparentnosti a rovného přístupu“ by měla vzbudit také nedávná evropská zkušenost s firmou Huawei, která se v rozporu se skutečností zaklínala, že je stoprocentně soukromá a zcela nezávislá na vůli čínského státu. Otevřený trh — největší zbraň čínské diplomacie — zůstává pro evropské firmy stejně iluzorní jako kdykoliv předtím. Zásadní změny nelze očekávat, zejména s ohledem na sílící centralizaci a státní intervence charakteristické v domácí politice od nástupu generálního tajemníka Si Ťin-pchinga. Hospodářskou politiky strany dnes určuje program označovaný jako „dvojí oběh“, směřující k posílení soběstačnosti domácí ekonomiky a nahrazování doposud převážně proexportní výroby produkcí pro domácí spotřebu. Tyto tendence reflektuje i nový pětiletý plán přijatý v říjnu loňského roku. Těžko si představit, že v ČLR vznikne skutečně transparentní a otevřené tržní prostředí pro zahraniční firmy, když čínské vedení bude považovat za své právo vytvářet podmínky především pro domácí výrobce, kteří v důsledku celosvětového poklesu poptávky ztrácejí odbyt v zahraničí. Mezitím v Číně sílí tlak státu na zdejší soukromé firmy. Úspěšní čínští podnikatelé si nikdy nemohou být jisti svým osudem, i když jsou sebevíc loajální vedení státu a třeba přímo vstoupí do komunistické strany — momentálně nezvěstný Jack Ma by mohl povídat. Zájem státu ovlivňovat ekonomiku se v posledních letech projevuje také ve snaze prostřednictvím organizací komunistické strany a programu jednotné fronty ovlivňovat management soukromých čínských podniků. Základní organizace komunistické strany jsou ze zákona povinné i v zahraničních firmách, pokud o jejich založení projeví zájem alespoň tři zaměstnanci. Není zřejmé, nakolik jim čínský zákon dává právo také se podílet na managementu firmy, ale co není, může brzy být. Podle vyjádření stranického tisku taková základní organizace umožní firmě „lépe porozumět čínskému prostředí, usnadňuje komunikaci s čínskými úřady a vůbec prospívá zdravému rozvoji podnikání“. Za Si Ťin-pchingova řízení státu za pomoci zákonů není problém kdykoliv přijmout zákon upravující podmínky jakýmkoliv způsobem. Úspěch je zaručený, těžko si představit zahraniční firmu, která investovala do podnikání v ČLR, že odmítne přistoupit na nové podmínky a bude riskovat finanční ztrátu.Diplomatický triumf Číny a diskreditace evropských hodnotTěsně před uzavřením investiční dohody byla v Šanghaji ke čtyřem rokům vězení odsouzena za „výtržnictví“ Čang Can, mladá žena, která v únoru odjela do Wu-chanu postiženého epidemií tehdy neznámé respirační nemoci, aby odtamtud posílala reportáže otevřeně popisující situaci ve městě. Tato absolventka právnické fakulty a „občanská reportérka“ (min-ťien ťi-če) popisovala a převážně na internetu šířila, o čem oficiální média mlčela — rozsah a nebezpečí epidemie, nezvládnutou péči o pacienty, vymáhání poplatků za testy, nedostatečnou kapacitu nemocnic, lajdáctví místních úřadů, včetně pochybení uličních výborů komunistické strany, které měly za úkol dbát na to, aby se k lidem zavřeným doma v karanténě dostaly základní potraviny. Podobně jako Čang Čan byli zatčeni i další nezávislí reportéři, její případ se dostal k soudu jako první. Čang Čan byla nejen odsouzena k vysokému trestu za zveřejnění toho, co viděla na vlastní oči ve městě. Její zatčení a souzení proběhlo v rozporu s platným čínským zákonem, o mezinárodních úmluvách nemluvě. Zadržena byla v květnu, ale nebyla z ničeho obviněna a až do listopadu úřady mlčely a ona byla nezvěstná. Dodatečně vyšlo najevo, že hned po zatčení na protest proti jednání policie vyhlásila hladovku, ale potrava jí byla dodávána násilím trubicí zavedenou do jícnu. Když poprvé spatřila svého obhájce měsíc před procesem, byla fyzicky i psychicky vyčerpaná a zjevně nemocná.\nEsej●Olga Lomová\nSedmdesát let „nové Číny“: od převýchovy k sociálnímu kreditu \nNačasování soudu s Čang Čan na dobu, kdy vrcholily přípravy dohody s EU je asi náhodné. Zprávu o jejím odsouzení přinesla světová média 28. prosince, tedy dva dny před tím, než Evropská komise potvrdila, že věří čínským partnerům, že budou dodržovat společnou úmluvu a respektovat zákon. Předpokládám, že zprávu o bezpráví spáchaném na Čang Čan evropští vyjednavači dohody nemohli přehlédnout.Skutečnost, že události minulého roku nedokázaly alespoň přibrzdit jednání o klíčové partnerské dohodě se zemí, která nectí žádné závazky ani vůči svým vlastním občanům, ukazuje slabost evropské politiky založené na hodnotách vlády práva a lidských práv. Důvěra projevená politickému režimu, který popírá vše, na co je Evropa po právu hrdá, ještě víc otevírá dveře Čínské lidové republice rozhodnuté zničit hodnoty svobody, demokracie a lidských práv a měnit pravidla mezinárodního řádu k obrazu svému. Projevuje se zde fatální selhání evropské diplomacie, která (slibované) ekonomické příležitosti nahlíží vytržené z kontextu politických poměrů v Číně. A nebere ohled na jejich geopolitický význam a dopad na budoucnost světa. \nJe to opravdu skandál. A co považuji za zvláště nehorázné, v jakém utajení jednání probíhalo, takže o něm veřejnost vůbec nevěděla, a přišlo to pak jako blesk z čistého nebe.Když se jednalo o smluvě TTIP s USA, byly toho plné sdělovací prostředky, diskutovalo se a hlavně se protestovalo do aleluja... Pokud by postoj k \"dohodě o přátelské spolupráci\" nakonec přece jen sblížil progresivisty a konzervativce...https://theconservative.online/article/nmecko-chinsk-pragmatick-pakt... mohlo by to mít alespoň nějaký pozitivní výsledek.Viděl bych zde dokonce, pane Kolaříku, i dobrou příležitost pro nějaké smysluplné aktivní zapojení prezidenta Miloše Zemana :-)",
  "datum": "Svět → Komentář11. ledna 2021 v 10.18"
},
{
  "url": "https://denikreferendum.cz/clanek/32165-nevidite-rozdil-mezi-black-lives-matter-a-nasilim-v-kapitolu-vysvetlim-vam-ho",
  "name": "Nevidíte rozdíl mezi Black Lives Matter a násilím v Kapitolu? Vysvětlím vám ho",
  "perex": "Zatímco útočníci na Kapitol protestovali v zájmu jednoho ze svých nejprivilegovanějších spoluobčanů, který si umanul, že i po prohraných volbách zůstane prezidentem, Black Lives Matter vzdorovalo rasovému útisku těch nejzranitelnějších.",
  "text": "↗\nPětasedmdesát let po holokaustu se ve Washingtonu může procházet pitomec s evidentní sympatií k vraždění v koncentrácích. Repro DR\nRozmáhá se nám tu takový nešvar. Někteří namítají na události v Kapitolu: „No a co? Vzpomeňte na tu lůzu z Black Lives Matter.“ \nNaše noviny stojí v první linii boje za svobodnou novinařinu a lidská práva. Podpořte nás a přidejte se k nám!\n♥︎ Daruji\n×\nKde je rozdíl? Obrovský. Letní rasové nepokoje byly vyvolány nespravedlností systému k menšinám. Smrt George Floyda byla mimořádným, a, jak se ukázalo, ne neobvyklý, lapsem americké policie. Policista klečel osm minut Floydovi na krku, který ho několikrát upozorňoval, že se dusí. Proti následným protestům policisté a národní garda tvrdě a velice organizovaně zasáhli. Aby nedošlo k mýlce, i já jsem proti rabování, které letní protesty provázelo. Přál bych si nenásilné protesty ve stylu M. L. Kinga s jeho slavným krédem   „I have a dream“, které by Americe pomohly zařadit vyšší stupeň v boji proti rasismu.Naproti tomu vtrhnutí do Kapitolu bylo vyvoláno mimořádně bohatým chlapíkem, toho času prezidentem, který před volbami tvrdil, že jestli prohraje, bude to podvodem. Ponechme stranou myšlenku, co po čtyři roky dělal, když je nyní možné volby v USA mírnix týrnix zfalšovat. Po prohraných volbách tlačil na tajemníka Georgie, aby mu někde našel 11 780 hlasů. Pak naléhal na viceprezidenta Pence, aby neuznal výsledky voleb v Kongresu. Později Trumpův bývalý poradce Flynn dostal nápad vyhlásit stanné právo, povolat armádu a před hlavněmi pušek volby zopakovat. Je to ten chlapík, který se prokazatelně zapletl do paktování s Rusy a Trump ho po odsouzení omilostnil. Naprosto otřesné jsou Trumpovy výzvy k pochodu na Kapitol, které zakončil větou: „Musíte se zbavit slabochů v Kongresu.“ Těžko říct, jak si takovou větu vyložit, a chápu, že úplný zmatek v tom mohl mít například obchodník se zbraněmi v Arizoně. No tak se tedy do Kapitolu zmatení občané vydali a dál už to všichni známe. To, že tentokrát policie a národní garda zasáhla chaoticky a vlažně, jenom prokazuje, že v USA opravdu přetrvává rozdílný přístup k delikventům v závislosti na barvě kůže i politickém přesvědčení.Přeji Americe, aby zůstala silná, demokratická a spolupracující s Evropou. V budoucnu to všichni můžeme v tomto čím dál nestabilnějším světě potřebovat. I proto, že pětasedmdesát let po holokaustu, se ve Washingtonu může procházet pitomec s evidentní sympatií k vraždění v koncentrácích.",
  "datum": "Domov → Komentář9. ledna 2021 v 9.17"
},
{
  "url": "https://denikreferendum.cz/clanek/32169-na-becvu-se-vali-dalsi-pohroma-vlada-se-chysta-schvalit-prehradu-skalicka",
  "name": "Na Bečvu se valí další pohroma: vláda se chystá schválit přehradu Skalička",
  "perex": "Vláda se chystá zcela v rozporu s odborným poznáním a ekologickými i sociálními potřebami regionu otevřít prostor pro výstavbu přehrady na řece Bečvě. Jedná se o projekt tak problematický, že se od něj upustilo dokonce i v 50. letech.",
  "text": "↗\nPovodí Moravy má na svém webu dokonce vyobrazení zamýšleného ekologického zločinu. Vizualizace Povodí Moravy\nViník zářijové otravy Bečvy stále nebyl nalezen a na Bečvu se valí další pohroma. Vláda se chystá schválit aktualizaci dokumentu „Politika územního rozvoje“, což je závazný dokument územního plánování pro celou zemi. A v něm se doposud evidovaný záměr „suchá nádrž Teplice“ mění na „vodní dílo Skalička“.\nDeník Referendum psal o klimatu ještě, než to bylo cool. Podpořte naši práci a pomozte nám učinit z něj společenskou prioritu.\n♥︎ Daruji\n×\nNejedná se pouze o slovíčkaření. Politika územního rozvoje je závazný dokument, kterým se musí řídit všechny nižší územní plány. Když v něm tedy Zlínský a Olomoucký kraj dostaly za úkol, aby pro tento projekt vymezily území, musí to respektovat, i kdyby nechtěly.Každý soudný člověk uzná, že stavba přehrady je poslední věc, kterou by těžce zkoušená Bečva nyní potřebovala. Jak uvádí analýza dopadu na životní prostředí, Bečva by skončila jako poslední štěrkonosná řeka u nás a trvale zatopené vodní dílo by zničilo cenné ekosystémy a místa pro život vzácných živočichů a rostlin.Kromě ekologických argumentů jsou na stole ale též argumenty sociální. Nedaleko uvažovaného místa stavby jsou lázně Teplice nad Bečvou a také krasové útvary — Zbrašovské aragonitové jeskyně a Hranická propast. Zejména ohrožení podzemních pramenů minerálních vod by bylo pro lázeňství, turistický ruch, a tedy i velké množství pracovních míst kritické.Toho je si vědom i Český inspektorát lázní a zřídel, který patří pod ministerstvo zdravotnictví a který s projektem zásadně nesouhlasí. „Ministerstvo dlouhodobě upozorňuje, že úroveň poznání uvedené lokality prozatím nevyvrátilo obavy o ovlivnění vlastností zřídelní struktury přírodních léčivých zdrojů lázeňského místa Teplice nad Bečvou. Komunikace přírodních minerálních vod s průtokem na Bečvě je zřejmá a byla nevyvratitelně prokázána při povodních,“ píše se v jejich stanovisku. Český inspektorát lázní a zřídel upozornil také na to, že i na základě průzkumu z padesátých let minulého století se od záměru stavby přehrady tehdy upustilo. Proč se vlastně má přehrada stavět? Cílem je protipovodňová ochrana měst na dalším toku Bečvy. Tu je ale možné zajistit i variantou suchého poldru, který by měl na životní prostředí mnohem menší vliv a na lázeňství pak vůbec žádný. Variantu bočního poldru jako plnohodnotné alternativy si lze prohlédnout na webu aliance Zachovejme Bečvu bez přehrady. V tuto chvíli probíhá také podrobný hydrogeologický průzkum, který by měl sloužit jako podklad pro další rozhodování. Nicméně změna územně plánovací dokumentace v podobě aktualizace Politiky územního rozvoje právě takové rozhodování předjímá a existující variantu „suchá nádrž“ mění na „vodní dílo“. To může sice mít dle zákona různou podobu, ale škodlivé přehradní nádrži nás tato definice zcela jistě přibližuje.Bečva je nyní ve středu zájmu všech politiků i běžných občanů. Ti by tedy měli svůj názor vládě vyjádřit a stavbu přehrady odmítnout. Až do poloviny února je možné Ministerstvu pro místní rozvoj posílat pro aktualizaci Politiky územního rozvoje připomínky. Příslušnou dokumentaci a instrukce, jak připomínky podat, najdete na webu Ministerstva pro místní rozvoj.",
  "datum": "Domov → Komentář11. ledna 2021 v 8.27"
},
{
  "url": "https://denikreferendum.cz/clanek/32167-jsme-uvnitr",
  "name": "Jsme uvnitř!",
  "perex": "Přehrajte si útok na kapitol s ilustrovanou reportáží: „Perfektní kostým. Gumová hlava orla bělohlavého a oblek s hvězdami a pruhy. Levá polovina byla z červenobílých pruhů, celá pravá strana měla vzor bílých hvězd na modrém pozadí.“",
  "text": "↗\nPokud ještě někdo potřeboval potvrdit, že měření času je umělý koncept, který nemá na události vliv, stačilo počkat pouze 6 dnů v roce 2021. To ve Spojených státech začalo přímé pokračování listopadových voleb. Ale zpočátku nenápadně. Dokonce tak nenápadně, že jsem ani neměl v plánu ten den sledovat cokoliv z americké politiky. Věděl jsem, že má proběhnout certifikace volebních hlasů a věděl jsem, že se pár poslanců a senátorů ze strany republikánů chystá vznést námitky, kvůli nikdy neprokázaným volebním podvodům. Což ale mělo vést pouze ke zbytečnému zdržení. Také se dlouho dopředu chystal protest Trumpových fanoušků a minimálně týden před 6. lednem se objevovaly zprávy, v nichž policie Washingtonu D. C. potvrzovala, že je připravena.\n↗\nByl jsem ze sledování zpráv také trochu unavený. Den předtím byl policista, který střelil Jacoba Blaka sedmkrát do zad, osvobozen. Což bylo až otravně předvídatelné rozhodnutí. Nápovědou bylo, že guvernér státu Wisconsin před tiskovou konferencí, jež ohlašovala výsledek vyšetřování, povolil výpomoc národní gardy. Raphael Warnock vyhrál doplňkové senátní volby ve státu Georgia. Druhý demokrat Jon Ossoff byl ve vedení a zbývalo sečíst pouze hlasy z okresů, které volí převážně demokraty. To je mimochodem něco, v co jsem absolutně nevěřil. To jsou důvody, proč jsem prostě nevěnoval moc pozornosti něčemu, co mělo být jen zbytečně natahovanou formalitou. Mike Pence, do kterého prezident Trump vkládal důvěru jako do možnosti poslední záchrany, měl nad výsledkem stejnou moc, jakou má moderátor při předávání libovolných cen v televizi.\n↗\nAle pak se skupinky protestujících začaly pomalu přibližovat k budově Kapitolu. A také jich bylo mnohem víc, než jsem čekal. A pak byly opravdu blízko. Když začala přetahovaná o bariéry, bylo možné si všimnout té početní převahy, kterou protestující měli. Policistů bylo zřetelně málo a většina měla jen cyklistické helmy. Předpokládám sice, že to neznačí, že by skutečně přijeli na kole a že jde o běžnou výstroj. Na důvěře to ale rozhodně nepřidává. Zvlášť když víme, jakou až armádní výstroj je policie schopná obléci, když jde o rozehnání protestů proti policejnímu násilí. Tuhle informaci máme kolektivně uloženou v hlavě od protestů ve Fergusonu v roce 2014, kde policie použila i nejedno obrněné auto odkoupené z přebytků armády.\n↗\nPřetahovaná také skončila poměrně rychle a když se dav dostal do budovy Kapitolu začalo to celé být velmi zmatené. Je to velká budova a nebylo jasné, na které straně už policie kapitulovala a které vstupy ještě blokovala. Mísily se záběry přetlačování a křičení před zábranami s těmi, na nichž protestující už procházeli sem tam skrze různé chodby. Dobré bylo, že se tyto první skupinky většinou držely trasy pro návštěvníky. Jen pár jich překročilo červené provazy vytyčující správnou cestu skrze zdobené haly. Ale to s dalším návalem lidí brzy skončilo. Na západní straně Kapitolu je vysoké schodiště. Směřuje k dlouhému parku a odehrávají se zde prezidentské inaugurace. V momentě, kdy dav tohle schodiště obsadil, přestaly se objevovat bližší záběry od západního vchodu do budovy. Největší střety o zátarasy a alespoň nějaké taktizování policie tak bylo vidět jen na východní straně.\n↗\nFilmy mě naučily, že jakékoliv narušení bezpečnosti tak blízko politikům, vede k nekompromisní obraně prostřednictvím perfektně vycvičených agentů v padnoucích oblecích. Což ale v reálném světe znamená najít kus nábytku, tím zapřít dveře a pak zmizet.\n↗\nNedostatek nových zpráv jsem si krátil čistě vizuálním studiem davu. Šlo samozřejmě hledat více, či méně skrytá písmena Q, abych si dokázal udělat představu, kolik procent davu věří neuvěřitelně stupidní konspirační teorii QAnon. To byla jedna možná zábava. Druhá byla odhalovat nášivky a rádoby armádní insignie, které si samozvaní patrioti připevňují na své neprůstřelné vesty, aby vypadali více vojensky. Dá se díky nim vysledovat, kolik patriotů se hlásí k náckům. Už dávno totiž nejde o hákové kříže. Tohle je dobré cvičení již od protestů v Charlotsvillu, jež se neonacisté pokoušeli přebrandovat na setkání nové alternativní pravice. Většina účastníků si ale všechny tyhle nášivky, odznaky, nálepky, které lze jasně identifikovat jako nacistickou symboliku, zapomněla zakrýt nebo sundat. I když tehdy to bylo až příliš jednoduché, protože v Charlotsvillu se objevilo i několik vlajek s hákovým křížem, což se před Kapitolem nestalo. Ale vlajky. Překvapivě pestré zastoupení různě stylizovaných a upravených vlajek Spojených států na to že jde o dav, který nesnese, když oné vlajce neprojevíte dostatečný respekt. Zvláštní ironií byl častý výskyt praporu Blue Lives Matter — v situaci, kdy se přetlačujete s policií. Vybral jsem aspoň pár opakujících se. Tahle zobrazuje Donalda Trumpa stojícího na jedoucím tanku se samopalem v ruce. Za Donaldem létají bankovky, za tankem je exploze a v pozadí letí orel s brokovnicí. Doporučuji vyhledat její obrázek a pořádně ji prostudovat, je přecpaná symboly. Klíčová slova na Googlu: Trump on a tank flag.\n↗\nTrump v obleku Kapitána Ameriky. Je to kostým, který byl v roce 2012 použit ve filmu Avengers a který nejvíce připomíná vlajku Portorika, což dosud není oficiální stát i když ostrov patří Spojeným státům. Pokud se někdy z ostrova podaří udělat plnohodnotný stát, znamená to téměř jistě další dva senátory pro demokraty. Nejspíš proto území stále státem není. Ale to jsou vše jen drobné ironie, z nichž někdo může mít jen drobnou radost.\n↗\nTahle je jasná. Rasistický motiv. Pro jistotu s ručně připsaným heslem.\n↗\n↗\nV proslovech se Donald Trump neustále točil kolem státu Georgia. Nejen proto, že tam probíhaly ony důležité doplňkové senátorské volby, ale tako proto, že v těch prezidentský zde Trump prohrál poměrně těsně, a Georgia se tak stala posledním středobodem jeho pokusu o zvrácení jejich výsledku. Jeho taktika byla poměrně nejasná, jen neustále opakoval lži, k nimž se někdo přidal, ale kromě davu před Kapitolem ho nikdo nebral vážně. Mnoho protestujících každopádně dorazilo s vlajkou státu Georgia, nebo alespoň s vlajkou Gruzie.\n↗\n↗\n↗\n↗\nPerfektní kostým. Gumová hlava orla bělohlavého a oblek s hvězdami a pruhy. Levá polovina — i u kalhot — byla z červenobílých pruhů, celá pravá strana měla vzor bílých hvězd na modrém pozadí. Rukavice byly také modré s bílými hvězdami. Obě. Takže rukavice na levé ruce porušovala jinak striktní rozdělení obleku. To mě nadchlo. Další výhodou byla dobrá identifikace orla v davu lidí. A tento postával na místech, kde se dost intenzivně bojovalo. Těsně po tomto momentu se protestujícím podaří prolomit policejní obranu tím, že prostě odnesou železnou zábranu, kterou před sebou policisté měli.\n↗\nPak jsem orla spatřil v jednom ze vstupů do Kapitolu.\n↗\nNikdy se nezdál být příliš agresivní, spíše jen používal váhu svého orlího těla při tlačení davu kupředu chodbou. Lokalizoval jsem ho párkrát v záběrech z různých zdrojů, ale nemám kompletní informace a nevím nic o jeho osudu. Pravděpodobně je někde na svobodě. Maskoty celého tohoto pokusu o převrat se nakonec stalo těch pár výstředně oblečených lidí, kteří se dostali dovnitř. Případně těch, co předstírali, že telefonují v kancelářích poslanců a senátorů a fotili se při tom na sítě.\n↗\nŠel jsem spát v době, kdy policie potvrdla, že začíná s postupným vytlačováním povstalců z Kapitolu. Hlavní televizní stanice opakovaly stále stejné záběry střídané mluvícími hlavami, na což jsem neměl kapacitu.\n↗\nKontrast s policejními zásahy proti letním a ve většině případů mírumilovným demonstracím hnutí Black Lives Matter musel být jasný všem. I já musel jít do historie, abych mohl nakreslit opravdu připravený kordon policistů. Obrázek je z washingtonského náměstí Lafayette, kde byla poklidná demonstrace vytlačena slzným plynem, aby se Trump mohl vyfotit s biblí. Kontrast je to opravdu velký a nejspíš bych měl být rád, že i na velkých zpravodajských webech se tohle téma řeší opakovaně. Mrzí mě ale bezzubost a neochota mluvit o hlubších problémech policie. Formulace a rozhodnutí, jakým způsobem o tomto problému referovat, jsou velmi důležité. Tvrdit, že nyní policie pouze podcenila sílu davu, znamená legitimizovat přístup, který zvolila při letních demonstracích, což rozhodně není ten správný směr. Nejsem odborník, ale myslím, že mezi mlácením lidí, jejich unášením v neoznačených dodávkách, hrozbou deset let ve vězení i za poškození dlaždic na sloupu federální budovy, sprejování pepřového spreje na rodiče s dětmi, střílení plastovými projektily na náhodné postávající lidi, propichování pneumatik aut, které podezíráte z přivážení vody na pomoc demonstrantům, střílení slzného plynu, který může způsobit i potrat či strkání starších lidí na zem (to vše jsou příklady z léta) a puštěním lidí do Kapitolu existuje spousta dalších možností. Ještě horší variantou, která v médiích také proběhla, a ještě bude probíhat, je děkovat policejnímu sboru a omlouvat jejich selhání tím, že ten rok byl prostě náročný a letní BLM protesty stály policejní sbor hodně sil. Tato perspektiva se objevila den po útocích na stanici MSNBC. Nevím, jestli politická podpora ze strany policejních sborů je nějakým ukazatelem, ale ty většinou ve volbách podpořily Donalda Trumpa. Prolínání pravicových extremistů do policejních složek není zanedbatelný problém. Už v roce 2006 FBI vydala obsáhlou zprávu týkající se tohoto problému. Ten samozřejmě nezačal v roce 2006. To byl pouze rok, kdy vyšla první koherentní zpráva. Problém trvá.\n↗\nV dubnu se členové pravicové milice dostali podobně lehce do Kapitolu státu Michigan. Před dveře guvernérky Gretchen Whitmerové, kterou chtěli soudit. Postupně se ukázalo, že někteří členové ji chtěli rovnou unést a její soud natáčet. Pravděpodobně by natáčeli i vykonání rozsudku. I když to nechtěli provést v týž den a místem únosu neměla být kancelář, ale její rezidence. I tehdy se čekalo, že policie před Kapitolem nějak zasáhne, ale ta nechala všechny postupně projít. I tehdy se objevila videa, na nichž se policisté fotí se členy milice nebo navzájem vtipkují. Téměř z každé podobné akce existuje video, na němž policejní složky pravicové extremisty spíše doprovází a jsou k jejich konání shovívavé. Ale to už od té jedné noci strávené u televize moc odbočuju. No tak v roce 2022 na viděnou. Snad Joeu Bidenovi do té doby dojde, že tento stav bude vyžadovat větší změny než jen jím proklamované setkání se uprostřed a pár kompromisů.",
  "datum": "Svět → Reportáž10. ledna 2021 v 15.05"
},
{
  "url": "https://denikreferendum.cz/clanek/32166-pouceni-z-kapitolu-pro-konspiratory-ten-bordel-ve-skutecnosti-nikdo-neridi",
  "name": "Poučení z Kapitolu pro konspirátory: ten bordel ve skutečnosti nikdo neřídí",
  "perex": "Na případu rohatého „šamana“, který se úspěšně vloupal do Kapitolu, lze ukázat ne úspěch, ale tragédii konspiračních teorií: pokud je toto umožněno člověku, který údajně odhalil spiknutí, pak buďto žádné neexistuje, anebo je jeho součástí.",
  "text": "↗\nHlavní vlastností konspiračních teorií je jejich nehorázný optimismus. Protože jak jinak než optimismem nazvat naivní víru, že celý před našimi zraky se odvíjející chaos ve skutečnosti někdo spravuje? Foto eu.azcentral.com\nJeden z lídrů amerického konspiračního hnutí QAnon ve čtvrtek násilně vtrhnul do budovy Kapitolu a stanul před evakuovaným americkým kongresem v okultním kostýmu s kůží a rohy a starogermánskou krajně pravicovou symbolikou. To vše, aniž by dostal, byť jen loket, natožpak aby mu někdo zaklekl na pár minut na krk. \nKomentátor Petr Bittner dokáže nahlodat přesvědčení i těch nejpřesvědčenějších. Podpořte jeho práci!\n♥︎ Daruji\n×\nJeho vlastní víra, že je obětí konspirace elit, tím dostala dost závažnou trhlinu: podle toho, jak hladce se mu to povedlo, lze v kontrastu s jeho zběsilou teorií daleko spíš usuzovat, že ten bordel vůbec nikdo neřídí. Anebo, což by pro jeho pojetí mohlo být snad ještě horší, že to řídí někdo, kdo s ním bez jeho pomateného vědomí spolupracuje. Než to nebohému muži dojde, ukažme si na jeho ironickém osudu možnou podstatu konspiračních teorií vůbec. Hlavní, možná trochu překvapivou, vlastností konspiračních teorií je jejich nehorázný optimismus. Protože jak jinak než optimismem nazvat naivní víru, že celý před našimi zraky se odvíjející chaos ve skutečnosti někdo spravuje?Spíše než děsivým odhalením skličující pravdy, jsou tedy konspirační teorie vítaným uklidňujícím prostředkem. Vyprávějí příběh, který má začátek a konec, jasně identifikovatelné aktéry a jejich racionální záměry. Vykreslují svět, ve kterém mají lidé jasné úmysly a ty se jim daří naplňovat. Ach, jaký optimismus! Konspirační teorie jsou svou narativní strukturou pohádky, možná komiksy, což jsou rovněž pohádky, jen se spoustou mrtvých.Pro Hegela je základní formou přechodu od zvířete v člověka stav šílenství. Je to vlastně vytržení živé bytosti ze stabilizovaného stavu. Jako novorozeně, které je neznámou silou vyrváno z uzavřeného prostoru v lůně matky a slepé hledá lidské teplo a pevné tvary.Civilizace vzniká ve chvíli, kdy je lidstvo schopné sdílet společnou představu stabilizovaného stavu. Kdykoli svět prochází paradigmatickými změnami — revolucemi politickými či civilizačními, válkami, ale nakonec v určité míře i při prostém demokratickém střídání vlád, prožívá lidstvo zas a znova podobné vytržení, které trvá, dokud nová sdílená symbolická realita opět nezakoření.Konspirační teorie je potom příběh, jejž sám sobě vypráví jedinec, který v čase vytržení nezakořenil. Zaplňuje jámu, ze které na člověka zírá propast nesmyslné existence. Tajné elity tahající za nitky, spiknutí či nadpřirozené síly pak fungují jako tmel, kterým takový člověk zaceluje pukliny ve smyslu reality. Skutečný svět je přitom nekompletní a dramatický zmatek, jemuž konspirační teorie přimýšlí pevnou režii: „Ano, věci jsou příšerné, ale je tomu tak proto, že to byl něčí záměr.“ Krutý a nespravedlivý svět je zkrátka pořád přijatelnější než neutrální chaos.Konspirační teorie nejsou iracionální, právě naopak! Z hlediska filozofie jsou v podstatě konzervativními výspami tradičních filozofických směrů — racionalismu a utilitarismu. Racionalismus konspiračních teorií spočívá ve víře, že kdosi má racionálně vyhodnocený záměr a ten uplatňuje na ovládanou společnost. Utilitarismus konspiračních teorií spočívá v tom, že kdosi ovládá svět „ve svůj prospěch“ — a ještě se mu to snad daří!Je to velice milosrdná fantazie o světě, ve kterém lidé ve skutečnosti jednají podle daleko spletitějších motivů a jejich nekonečných kombinací, které ani sami často nemají pod kontrolou — o světě, ve kterém může být fyzická bolest zdrojem sexuální slasti, ve kterém lidé chodí do kina na horory, ve kterém většina lidí většinu času přesně neví, co dělá ani kam se ubírá. Rozumný motiv, prospěchářství, to jsou fantazie projektované do světa bez objektivní příčiny a objektivního účelu.Milosrdná náruč konspirační teorie umožňuje svému posluchači hned několik způsobů konejšení. Konspirátor se stává „chytřejším“ — odhalil něco, co ostatní slepě následují „jako ovce“. Konspirátor se zabezpečuje před zklamáním či nepříjemným překvapením — kdo věří, že Rockefellerové plánovitě redukují lidstvo na jeden milion, toho nemůže nějaké 11. září vyvést z míry.Konspirační teorie tedy sice používají dramatické tóny, svému publiku i svým vypravěčům (což jsou vesměs překrývající se skupiny) však nabízí paradoxně — uklidnění. Jsou opiem lidí, kteří by v případě, že by přijali realitu, zjistili, že ve skutečnosti jejich osud předmětem žádného skrytého zájmu není. Že jsou ve skutečnosti všem lhostejní.Konspiračním teoretikům bych tedy odpověděl jednoduše: není to tak hrozné, jak popisujete — je to mnohem horší. Ale má-li konspirátorů ubýt, má-li se jejich vliv omezit, mají-li se vrátit na okraje jako bizarní kolorit, s nímž každá komplexní civilizace musí počítat, neobejde se to bez toho, aby demokratické společnosti prostě znovu začaly daleko více pečovat o to, že každodennost v nich bude jejich občanům dávat srozumitelný smysl. To pro začátek mimo jiné znamená držet se faktů a principů i tam, kde se to třeba aktuální nominálně „liberální“ moci nehodí.\nPane Bittnere, vůbec nic jste nepochopil. Podívejte se prosím zde:https://images.app.goo.gl/weov8PVzpLQPskzb6V tom Kapitolu se tedy evidentně jednalo o indiánského šamana, jehož vniknutí do budovy zákonodárného sboru USA bylo součástí širšího plánu na převzetí původních indiánských lovišť a vytlačení bílého muže. Kmen Siouxů je statečný a dobře svůj kraj zná...Lidi sou blázni, pane Bittnere - někteří myslí, že všechno je řízený, a jiný zase myslej, že ten bordel nikdo neřídí a že by bylo potřeba vzít to konečně pevně do ruky.Já vám nevim, co je lepší.",
  "datum": "Svět → Sloupek9. ledna 2021 ve 14.00"
},
{
  "url": "https://denikreferendum.cz/clanek/32163-usa-bidenovo-vitezstvi-definitivne-potvrzeno-trump-slibil-predat-moc",
  "name": "USA: Bidenovo vítězství definitivně potvrzeno, Trump slíbil předat moc",
  "perex": "Kongres dokončil potvrzovací proceduru a vyhlásil výsledek. Bidenova výhra je tak už oficiální. Trump reagoval nakonec smířlivým prohlášením, v němž odsoudil středeční násilí a vyzval k potrestání těch, které před tím sám poštval.",
  "text": "↗\nJoe Biden se konečně dočkal. Na hlasy volitelů porazil Trumpa podobně, jako Trump v roce 2016 Clintonovou. Na hlasy občanů zvítězil o více než sedm milionů. Foto Adam Schultz, BfP\nTrvalo to přes dva měsíce, nyní je to ale již definitivní: vítězství Joa Bidena v loňských prezidentských volbách v USA potvrdily už všechny instituce a instance, které tak měly učinit. Posledním formálním aktem procesu byla středeční certifikační procedura v Kongresu, kde se oficiálně vyhodnotilo hlasování Sboru volitelů. Posledním zvykovým aktem bylo pak ujištění dosluhujícího prezidenta, že nebude vzdorovat nástupu nového. Donald Trump slíbil pokojné předání moci konečně ve čtvrtek 7. ledna, a to ve vynuceně smířlivém prohlášení. \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\n„Ač s (oficiálně vyhlášenými) výsledky zásadně nesouhlasím (…), Kongres je nyní potvrdil a nová administrativa nastoupí 20. ledna (…) Nyní se chci soustředit za zajištění plynulého, pokojného a hladkého předání moci. Tato chvíle si žádá hojení rán a usmíření,“ uvedl Trump doslova.Zpravodajové hlavních amerických médií se shodují, že velký středeční protest Trumpových stoupenců během zasedání Kongresu neměl účinek, jejž Trump očekával. Část davu rozvášněného prezidentovým narativem o „ukradených volbách“ a potřebě „nenechat si to líbit“ vzala útokem budovu Kapitolu, kde zákonodárci jednali.Výsledkem je pět mrtvých, mezinárodní ostuda a zásadní rána pro Trumpovu image prezidenta „zákona a pořádku“, i když Trump sám se stále hájí, že násilnosti odsoudil. V rámci Republikánské strany zkritizovaly prezidenta za středeční dění všechny významné postavy s výjimkou skalních trumpistů. Z Trumpova vlastního kabinetu rezignovaly na protest ministryně dopravy a školství. Mezi republikány se hovoří o „neodpustitelné chybě“, „znesvěcení úřadu“, „zničení odkazu“ i „zradě republikánských voličů“. Demokraté pak používají výrazy jako „akt vzpoury“ či „domácí teroristé“. Předsedkyně Sněmovny reprezentantů Nancy Pelosiová i staronový šéf senátní většiny Chuck Schumer volají po nutnosti odstavit Donalda Trumpa neprodleně od moci, i když jeho mandát končí už za dvanáct dní. Spíše demonstrativně se mezi zákonodárci zvažuje, zda nezahájit další impeachment, případně sesazení prezidenta dle 25. ústavního dodatku. \nSesazení prezidenta dle 25. dodatku Ústavy USA\n↗\nPrezident Trump působil během středečního útoku svých stoupenců na Kapitol dojmem, že přestal vnímat realitu. Foto z videozáznamu\nVlastní formální vyhlašování Bidena za vítěze voleb Kongresem se kvůli středečním událostem protáhlo až do čtvrtka tří hodin ráno. Na straně Trumpovy argumentace zůstala pouze malá část radikálních republikánských poslanců v čele s alabamským Moem Brooksem. Ze senátorů zachoval demonstrativní loajalitu jenom Josh Hawley z Missouri a zčásti texaský Ted Cruz.Všechny vznesené námitky byly postupně zamítnuty jak Sněmovnou reprezentantů, tak Senátem. Platných bylo uznáno všech 306 Bidenových hlasů, a tím i vítězství v Arizoně, Nevadě, Georgii, Pensylvánii a ve všech dalších státech, kde trumpovci Bidenovu výhru zpochybňovali.Před událostmi 6. ledna se mezi americkými novináři povšechně soudilo, že Trump využije své poslední dny v úřadu k nepřehlédnutelným gestům a v den Bidenovy inaugurace — 20. ledna — ohlásí další prezidentskou kandidaturu. Nyní to už většina pozorovatelů netrvdí. I když agresivní protrumpovské hnutí nikam nezmizí, celkově se očekává, že příští dny v USA budou už klidnější. Další informace:Fox News Trump condemns 'heinous attack' on Capitol, calls for 'healing and reconciliation'TYT Mike Pence Declares Joe Biden Winner of 2020 Election After Electoral College CertificationThe Guardian Trump acknowledges 'new administration' — as it happenedBBC News Capitol riot: Trump commits to 'orderly' transition of power\nVzpomínám, jak kdysi zemanovci/trumpety bedlivě sledovali a komentovali, jestli Schwarzenberg/Drahoš/Clintonová dostatečně rychle a upřímně poblahopřejí Zemanovi/Trumpovi k výhře.Eh, snad mi nic neuniklo, ale Trump stále ještě Bidenovi nepoblahopřál, že ne?",
  "datum": "Svět → Zpráva8. ledna 2021 v 13.08"
},
{
  "url": "https://denikreferendum.cz/clanek/32164-zpravy-o-antifaprovokaterech-pri-utoku-na-kapitol-byly-lzive-takto-vznikaly",
  "name": "Zprávy o Antifa-provokatérech při útoku na Kapitol byly lživé. Takto vznikaly",
  "perex": "Americkým novinářům se podařilo poměrně rychle demaskovat hlavní typy fake news, které od středy rozšiřují Trumpovi stoupenci. Zde krátké shrnutí, co jejich prověřování odhalilo.",
  "text": "↗\nSymbol na ruce muže ve žluté identifikovali protrumpovští poslanci jako srp a kladivo. Ve skutečnosti jde o Outsider's Mark z počítačové hry Dishonored. PrintScreen z Twitteru RepLouieGohmert\nBojovat s lživými zprávami je v době sociálních sítí většinou sisyfovská práce. V případě několika aktuálních se však podařilo fake news poměrně rychle demaskovat, a svým způsobem tak nad nimi zvítězit. Konkrétně je řeč o zprávách, že středeční spektakulární vpád do washingtonského Kapitolu nevedli stoupenci Donalda Trumpa, ale převlečení provokatéři             „z Antify“. Analytikové NBC identifikovaly na sedm tisíc jednotlivých zpráv s touto informací. U nejrozšířenějších z nich se přitom již ve čtvrtek — tedy hned den poté — podařilo zdokumentovat, jak vznikly a kdo ze známých osobností je pomohl rozšířit. \nČtete rádi analýzy zahraničního dění z dílny Petra Jedličky? Podpořte rubriku Svět a pomozte jí rozšiřovat kapacity.\n♥︎ Daruji\n×\nI v českých koutech internetu lze na příslušné bludy stále narazit. Zde proto shrnutí, co odhalilo americké prověřování.Lživých zpráv o „Antifě“ vzniklo hned v prvních hodinách po útoku několik typů. První obzvláště rozšířený přinesl protrumpovský list The Washington Times (WT, neplést s Washington Postem). Jeho základem byla citace jistého penzionovaného důstojníka, který dle WT tvrdil, že firma XRVision indentifikovala pomocí svého softwaru na rozpoznávání tváří účastníky antifašistických demonstrací právě v Kapitolu. \n↗\nVpádu do Kapitolu se podle některých zdrojů účastnili i neonacisté Jason Tankersley a Matthew Heimbach, zřejmě to tak ale nebylo. Ve fake news byli na každý pád oba označeni za antifašisty, kteří měli dav trumpovců manipulovat. Foto ItsGoingDown.org\nJeště na středeční schůzi Kongresu citoval příslušný blud trumpovský poslanec za Floridu Matt Gaetz. Gaetzova řeč se následně virálně rozšířila, k čemuž poslanec sám aktivně na sociálních sítích pomáhal. Sama firma XRVision sice na ověřovací dotaz BuzzFeed News vše popřela. Zpráva ale už měla v té době 6600 sdílení a kolovala internetem samovolně. Velmi k rozšíření Gaetzovy teze přispěl i komentátor stanice Fox Lou Dobbs, od něhož ji sdíleli fanoušci v ohromných počtech.Washington Times dnes v opravené verzi své původní zprávy sdělení koriguje — XRVision neobjevil mezi trumpovci „levicové extrémisty“, ale pouze „extrémisty“. V tom má list pravdu — na fotografiích z útoku byli někteří takoví rozpoznáni. Nejde však o levičáky, ale o známé zastánce konspiračních teorií, americké alt-right aktivisty a neonacisty. Všichni identifikovaní se přitom dlouho a otevřeně k Trumpovi hlásili.\n↗\nMatthew Heimbach (vlevo) s předsedou české DSSS Tomášem Vandasem. Foto Facebook Jiří Petřivalský\nO rozšíření bludu typ dvě se postaral prokazatelně další republikánský poslanec, a to Louie Gohmert z Texasu. Na fotografii trumpovců v Kongresu si všiml, že jeden z výtržníků má na ruce vytetovaný „srp a kladivo“. Než stihl web Mashable a další zdroje poslance upozornit, že nejde o srp a kladivo, ale symbol Outsider's Mark z počítačové hry Dishonored, osdílely Gohmertův status dva tisíce lidí.Třetí typ lživé zprávy o provokatérech mezi trumpisty se týkal nepřehlédnutelného muže s rohy a kožešinovou pokrývkou hlavy. Řada Trumpových stoupenců začala sdílet fotografii, jak týž výtržník pózuje při protestech Black Lives Matter. Zde se poměrně rychle odhalilo, že jde o známého exhibicionistu a stoupence konspiračních teorií z Arizony jménem Jake Angeli. Angeli se sice při protestech BLM skutečně fotil, ale ne jako jejich účastník, ale jako provokatér z protitábora. Stanici NBC se sám Angeli k vpádu do Kapitolu přiznal — uvedl, že šlo o akt občanské neposlušnosti na Trumpovu podporu, v čemž nevidí problém.\n↗\nJake Angeli na protestech Black Lives Matter skutečně byl, ale za protistranu. Foto z Twitteru ClemenCari\nAngeliho za člena Antify označil na Twitteru například populární kazatel teleevangelík Mark Burns, jehož status rozšířilo do světa 1700 lidí — mimo jiné i Trumpův mladší syn Eric nebo moderátorka trumpistických talk show Cari Kelemenová.Konečně čtvrtý typ lživé zprávy označující trumpovce v Kongresu za Antifu pracuje se srovnáním fotografií několika účastníků při vpádu a snímků na webu Phillyantifa.org. Tento materiál šířil například autor několika trumpovských žalob na „volební podvody“ právník Lin Wood. Fotografie na Phillyantifa.org jsou ve skutečnosti součástí fotoseznamů významných postav americké krajní pravice, které sestavují filadelfští antifašisté.\n↗\nNa smínku z Kapitolu (vpravo) zřejmě ve skutečnosti nejsou Tankersley a Heimbach jako na antifašistickém seznamu (vpravo), k Antifě ale ani jeden z nich nepatří. Foto z Twitteru JakubJeek8\nPo sociálních sítích byla ve středu a ve čtvrtek rozšířena také řada fotomontáží, u nichž je ale dnes obtížné dohledat zpětně autora, protože správci Facebooku, Twitteru a spol. je systematicky mažou. S odvoláními na anonymní zdroje, avšak bez důkazů, informovala o „Antifě“ i četná protrumpovská média.Na sociálních sítích či v televizi hovořili o „pravděpodobné“ levicové provokaci alabamský poslanec Mo Brooks, arizonský poslanec Paul Gosar, aljašská exguvernérka Sarah Palinová, jedna z tváří stanice Fox Laura Ingrahamová či texaský generální prokurátor Ken Pexton — autor nejrozsáhlejší protrumpovské žaloby vůbec. Aktuálně se nové tematické fake news už tolik nešíří. Pochopitelně však není vyloučeno, že se neobjeví další .",
  "datum": "Svět → Analýza8. ledna 2021 v 17.39"
},
{
  "url": "https://denikreferendum.cz/clanek/32154-smernice-o-minimalni-mzde-ano-ale",
  "name": "Směrnice o minimální mzdě: ano, ale…",
  "perex": "Návrh směrnice o minimální mzdě, který na podzim loňského roku vydala Evropská komise, je klíčovým prvním krokem. Na cestě k sociální Evropě jich však musí následovat ještě celá řada. Nyní je na tahu Evropský parlament a Rada Evropské unie.",
  "text": "↗\nNavržená směrnice má jistě potenciál zlepšit mzdy milionů nízkopříjmových zaměstnanců po celé Evropě a posílit jejich pozici v kolektivním vyjednávání. Abychom však zajistili její účinnost, musíme si uvědomit, že v ní stále je co zlepšovat, zejména pokud jde o přesnější a závaznější měřítka pro adekvátní minimální mzdu a praktičtější nástroje podporující kolektivní vyjednávání. Ilustrace FB EURES\nEvropská komise 28. října 2020 vydala návrh směrnice o adekvátní minimální mzdě v Evropské unii. Jde o milník v dějinách evropské sociálně-ekonomické integrace: komise zde poprvé spouští legislativní proces, který má v celé Evropě nejen zajistit rovnou minimální mzdu, ale také posílit kolektivní vyjednávání.\nUnikátní výběr informací ze světa, které v češtině nenajdete nikde jinde. Podpořte Deník Referendum!\n♥︎ Daruji\n×\nNa rozdíl od období po finanční krizi z roku 2008 se na adekvátní minimální mzdu a silné kolektivní vyjednávání už nepohlíží jako na překážky „pružnosti“ a „soutěživosti“, ale jako na předpoklady inkluzivního evropského růstu. Dominantní proces evropské integrace, poháněný politikou tržní liberalizace, po celá desetiletí neochvějně oslaboval kolektivně vyjednávací pozici zaměstnanců. Tato direktiva tedy představuje důležitý krok směrem k sociálnější Evropě, jelikož jejím působením dojde k překalibrování mocenských vztahů mezi zaměstnanci a zaměstnavateli.Adekvátní minimální mzdaSměrnice si klade dva hlavní cíle. Zaprvé, jak napovídá už její název, usiluje o to zajistit, aby zaměstnance napříč EU chránila odpovídající minimální mzda, jež by jim umožnila důstojný život, ať už pracují kdekoli. Vzhledem k vysokému počtu pracovníků v nízkopříjmových kategoriích a k rozmachu chudoby pracujících je nasnadě, že ve většině zemí EU není minimální mzda nastavena na odpovídající hodnotě.Při hledání rozumného ukazatele adekvátnosti se dosavadní debata převážně soustředila na Kaitzův index, který popisuje vztah mezi mzdou minimální a mediánem nebo mzdou průměrnou. Dle tohoto měřítka je práh minimální důstojnosti pro adekvátní minimální mzdu, pod nějž by se neměla dostat žádná minimální mzda, nastaven na 60 procentech hrubé mzdy mediánové a 50 procentech hrubé průměrné mzdy zaměstnanců na plný úvazek. (Medián je níže než průměr proto, že polovinu mzdové distribuce nad ním vychyluje směrem nahoru cíp nejlépe placených, kdežto dolní polovina má dolní mez nulovou.)Komise k tomuto běžně užívanému indexu odkazuje v úvodní části směrnice coby k průvodci hodnocením adekvátnosti minimální mzdy. Zklamáním pro mnohé však je, že tento ukazatel coby závazné měřítko nezavádí v právních ustanoveních. Namísto toho navrhuje, aby si každý členský stát nalezl vlastní definici adekvátnosti sám, nejen pomocí Kaitzova indexu, ale také prostřednictvím dalších měřítek, jakými jsou např. kupní síla, nárůst hrubé mzdy a trendy pracovní produktivity. Tato poslední kategorie je obzvlášť problematická: není vůbec jasné, jaké ukazatele produktivity a na jakých úrovních se zde mají uplatňovat.Bez jasné a společné definice mzdové adekvátnosti na úrovni celé EU hrozí nebezpečí, že některé členské státy uplatní velmi omezující definice, jimiž se hladinu minimální mzdy skutečně zlepšit nepodaří. Ve zprávě o odhadovaných dopadech komise spočítala, že nárůst národní minimální mzdy podle prahu dvojí důstojnosti — 60 procent mediánu a 50 procent průměrné mzdy — by mzdu zvýšil zhruba 25 milionům pracovníků v celé Evropě. Tento odhad by měl být rozhodujícím výkonnostním měřítkem, kterým lze ověřit, zda je směrnice úspěšná, či nikoli: buď skutečně přispěje k navýšení mezd, nebo zůstane jen politickým gestem bez hmatatelného dopadu. Zavedením přesnější definice adekvátní minimální mzdy do právních ustanovení směrnice tedy bude klíčovým tématem v debatách o jejím přijetí.Posílení kolektivního vyjednáváníPodle návrhu směrnice se mají kritéria pro adekvátní minimální mzdu vztahovat jen na země se statutární minimální mzdou — jasně přitom stanovuje, že členským státům povinnost tento typ minimální mzdy zavést neukládá. Zde však do hry vstupuje druhý, a ještě podstatnější záměr směrnice, který se už vztahuje na všechny členské státy — posílení kolektivního vyjednávání coby hlavního nástroje k zajištění spravedlivé mzdy a pracovních podmínek.Pokrytí kolektivního vyjednávání se napříč evropskou sedmadvacítkou notně liší: přes 90 % pracovníků, např. v Rakousku, Francii a Belgii, je zaštítěno kolektivními smlouvami, zatímco v některých středoevropských a východoevropských zemích pokrytí často padá pod 20 %. V mnoha členských státech navíc toto pokrytí zaznamenává poměrně stálý pokles.Navržená směrnice by tak minimální cíl pro adekvátní pokrytí kolektivním vyjednáváním stanovila vůbec poprvé. Všechny členské státy, v nichž se pokrytí pohybuje pod 70 %, by musely připravit plán celonárodního úsilí o podporu a rozšíření kolektivního vyjednávání — v současnosti by se to týkalo osmnácti států sedmadvacítky.Krom tohoto procedurálního ustanovení je však směrnice poněkud vágní, pokud jde o nástroje, jejichž pomocí se má kolektivní vyjednávání posílit. Nejkonkrétnějším je explicitní stipulace ohledně veřejných zakázek, která stanovuje, že veřejné smlouvy či koncese je třeba zadávat jen společnostem, které splňují mzdové výměry stanovené v kolektivních smlouvách pro relevantní sektor a zeměpisnou oblast. Chybí zde však pochopení pro rozšiřující mechanismy, jež se v některých evropských zemích osvědčily coby účinné nástroje k zajištění vysokého pokrytí kolektivním vyjednáváním — např. pro to, aby se kolektivně vyjednané smlouvy staly povinností pro všechny zaměstnavatele v daném sektoru, ať už jsou členy sdružení zaměstnavatelů, či nikoli.Další opatření za účelem posílení kolektivního vyjednávání by zahrnovaly zlepšenou ochranu proti diskriminaci pracovníků, kteří využívají svého práva na kolektivní vyjednávání (a vůbec na to vstoupit do odborů), a právo zaručující přístup odborům na pracoviště. Aby směrnice zajistila, že svůj záměr navýšit pokrytí kolektivním vyjednáváním na aspoň 70 % skutečně naplní, měla by přinejmenším specifikovat podpůrná opatření, která by členské státy měly vzít v úvahu. Ještě je co zlepšovatNavržená směrnice má jistě potenciál zlepšit mzdy milionů nízkopříjmových zaměstnanců po celé Evropě a posílit jejich pozici v kolektivním vyjednávání. Abychom však zajistili její účinnost, musíme si uvědomit, že v ní stále je co zlepšovat, zejména pokud jde o přesnější a závaznější měřítka pro adekvátní minimální mzdu a praktičtější nástroje podporující kolektivní vyjednávání.Nyní je na řadě Evropský parlament a Rada Evropské unie. Právě na nich je zajistit, aby se navrhovaná směrnice upravila tak, že stanoví skutečně férovou minimální mzdu pro všechny pracovníky a poskytne potřebně široké pokrytí kolektivním vyjednáváním napříč unií.Text Minimum-wage directive: yes, but… vyšel původně na serveru Socialeurope.eu. Přeložil DAVID VICHNAR. Text vychází ve spolupráci s nadací Friedrich-Ebert-Stiftung.",
  "datum": "Svět → Analýza8. ledna 2021 v 9.12"
}]